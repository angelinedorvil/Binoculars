{"text": "Zanj Vodrèy - Rezo Nòdwès\n\n Wout Vodrèy m kwaze bab pou bab yon zanj Sou latè pou pechè latè Lesyèl pou zanj vòltije Me sou wout Vodrèy m kwaze bab pou bab yon zanj Trèz lane anvan M te wè w nan rèv Anyen pa chanje Rèv la tèt koupe je klè Grandi w grandi w ase Matirite w debòde Se menm zanj lan Vodrèy mete m bab pou bab ak ou Je nan je Men nan men Tèt kole Pye nan pye Nou 2 fè youn Kò sou kò Jouk lannuit pati kite nuit lan Nan yon kontanplasyon demezire Senkèdimaten rive Solèy la fè kazi lè l tande vwa nou Lari pa t tande vwa w Ou pa t tande vwa lari tou Se pye bwa yo sèlman ki te okouran Zanj tankou w m kwaze Vodrèy Se yon egzanp vivan pou pwòpte vil Okap si y ap kopye bote w Fòm kòw pa sozi wout ki mennen Ekolojik ni Satama Vila Kana kriye sou longè foli nou anba dra a Tanpri prete tout vil la mezi bèlte anba tivant ou Pou l ka rale moso lafrèch cheri Vodrèy m kwaze bab pou bab yon zanj tankou w Sa gen 13 lane m te wè w nan rèv Se fout bon pou mwen Ou wouze m ou benyen m latètopye Lodè kò w tache sou mwen kou lodè jasmen lanjelis Fè foto w tanpri enstale devan vètyè Pou vil la kopye bote w tanpri cheri Wi Vodrèy ou bon pou pri a. Jamesky Jeanty, Rèldouvanjou. 7 septanm 2025, 8 è 30 nan aswè. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Wout Vodrèy m kwaze bab pou bab yon zanj Sou latè pou pechè latè Lesyèl pou zanj vòltije Me sou wout Vodrèy m kwaze bab pou bab yon zanj Trèz lane anvan M te wè w nan rèv Anyen pa chanje Rèv la tèt koupe je klè Grandi w grandi w ase Matirite w debòde", "domain": "rezonodwes.com", "date": "2025-11-09 22:56:26", "url": "https://rezonodwes.com/?p=365826", "image_url": null}
{"text": "Iléus Papillon : Filozofe - Rezo Nòdwès\n\nM p ap di lanmou lanmèd Li aprann mwen chimen foli M p ap bay vag madichon poutèt soupi kèk vil Se lanmè ki kenbe lanmò m toujou  M fèt ak yon pil zetwal nan men goch M kache non m nan inosans lari Tanpri solèy Fè m sone rat pa mete woujalèv Tout zwazo pote nyaj pa yo  M p ap chache rezon pou lorizon Se demen m ap konnen Nan konbyen powèm m mache deja Pou m travèse tras sa nou pa te dwe bliye pliye  Mezanmi M pa mele ak okenn syèl k ap prete dloje pou ponpe M pa mele ak okenn lari k ap separe kriye timoun  M p ap di peyi a fou ankò Nou gen dwa pou n fout fou Monte pye atè sou tribin nasyonzini Desinen pwomès nou vle E alò… Dat kapitalis ap fè twou nan rèv nou  Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "M p ap di lanmou lanmèd Li aprann mwen chimen foli M p ap bay vag madichon poutèt soupi kèk vil Se lanmè ki kenbe lanmò m toujou M fèt ak yon pil zetwal nan men goch M kache non m nan inosans lari Tanpri solèy Fè m sone rat pa mete woujalèv Tout zwazo", "domain": "rezonodwes.com", "date": "2025-11-09 22:56:28", "url": "https://rezonodwes.com/?p=366397", "image_url": null}
{"text": "Maskarad Referandòm - Rezo Nòdwès\n\nMASKARAD REFERANDÒM: ANVERITE SI YO PÈSISTE PÈP LA AP REZISTE. Yon referandòm Fantòm, San fon, sanfòm San nòm, san bòn; Yon referandòm Gomò ak Sodòm; Yon referandòm Ranmase  lomòn; Yon referandòm San syèj, san wayòm; Yon referandòm Ki sieje anba pye bwadòm; Yon referandòm rakay Kap fèt anba pay; Yon referandòm pèdi ray; Yon referandòm Monte mòn Desann mòn, Lalin ap balize dè mòn; Yon referandòm Kreyon pa gen gòm; Yon referandòm Plen ris; Pita pi tris; Yon referandòm San èd chalòm; Yon referandòm Bote lajan an mas, Bay tafya channmas; Yon referandòm Dirijan bonmas Kap fè grimas; Yon maskarad referandòm Ki vyole dwadelòm; Yon maskarad referandòm Kap fèt an kartimini Pou bay chat mimi Okazyon kenbe peyi Lontan nan kalmi; Yon referandòm Fè yon vèy Epi kase fèy Kouvri sa Pou pwoteje awousa; Yon referandòm Pou pèmèt demagòg Transfòme leta an sinagòg; Epi kontinye aji an gòg magòg; Yon referandòm Pou kontinye bay satan Anpil ak yon pakèt tan Pou l egziste lontan; Maskarad referandòm: Anverite pèp la ap reziste Menmsi mechan yo pèsiste René Julien Sitwayen engaje Wi RJ, Yon referandòm ak anpil vòlò ak demagòg. Nou Fout Bouke ! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MASKARAD REFERANDÒM: ANVERITESI YO PÈSISTEPÈP LA AP REZISTE. Yon referandòmFantòm,San fon, sanfòmSan nòm, san bòn; Yon referandòmGomò ak Sodòm; Yon referandòmRanmase lomòn; Yon referandòmSan syèj, san wayòm; Yon referandòmKi sieje anba pye bwadòm; Yon referandòm rakayKap fèt anba pay;Yon referandòm pèdi ray; Yon referandòmMonte mònDesann mòn,Lalin ap balize dè mòn; Yon referandòmKreyon pa gen gòm;", "domain": "rezonodwes.com", "date": "2025-11-09 22:56:29", "url": "https://rezonodwes.com/?p=235178", "image_url": null}
{"text": "Gen Zen! - Rezo Nòdwès\n\nSamdi 15 me 2021 ((rezonodwes.com))– Menm vilen; menm koken, venteyen, tranteyen, karanteyen, menm tenyen. Jenn ansyen Grenn Nan Bouden ranplase mizisyen nimero en; epi, epi anyen. Reken yo te benyen lan menm basen; yo te tou limen, yo tap jere menm zen. Mesken yo penyen lage pou menm voryen; yo gen menm lyen, menm pwen. Men lan men, ren lan ren, lan menm fo renmen, yo ponmennen, yo penpennen. Vlen fè dan chen kimen; podven, kras pen fè mesken san nen trennen kou chen. Okenn filtè, zèfèis aferis tann pèlen Tibwa pou miyonnen ak menti tout rakwen. Senkant kòb degouden, Lapen, Kabrit Tomazo, menm plimen, menm deplimen. ****************************************************************************** Evelyne, Marline, kokennchenn Gengenn bèl mwayèn sistèm san jèn maspinen. Kou wen ak kodenn, asasen aliyen, frennen epi deplimen mannken de je fèmen. Kou chen, zarenyen ak marengwen, yo etenn kretyen, jete Titanyen, sou tenten. Poutan limenna ak feminen pouvwa bwè diven, fè kalen, recevwa ti bo sou nen. Koken pran kretyen pou kodenn pandan yap gagannen, degrennen, dan griyen. Yo kidnape ak maspinen menm famasyen ak medsen ki siyen pou simen swen. Poutan, asasen byen jere Dominiken, savonnen do lan benyen lan menm basen. Nen frèt yo pa jennen siyen pachemen pou asasen ak sendenden fè fòs komen. Tikenkenn ak Grenn sonnen gen marenn, parenn pou etenn souf, simaye òfelen. Manyen Youn Manyen Tout se kopen pouvwa, yo pran plis tèren lan maspinen. Tèren yan minen, lajounen n fènwa lan lafimen ki limen pou jouk demen maten. Grenn mestiyen pa donnen berejenn; simen malandren, nou rekolte sendenden. Senmaten ki te bèl graden pran lan moulen malandren gang kap simen Chagren. Ti-Bredjenn pa jwenn Ti-Gengenn pou souse sen, bouden jèn lan nich pengwen. Chenn lan ren, venn nou tounen vlen, desten nou sènen lan twa wa, pakonnen. Sendenden yo penn yon vye desen lapenn, chenn lan grenn, okenn Ti gengenn. ****************************************************************************** Mazenflen boukannen lajounen, retounen lan U-Turn apre yo rive two lwen. Kannale monte desann Pèleren, ap simen la sirèn, lafimen, epi piye mwayen. Yo detounen biten Venezyelyen, plen panyen TiMajenn ak ponyen monnen. Alafen, malfrendenn simen graten kakachen lan men reziyen ak soufrisken. Chimen lekòl fèmen, ti maskilen ap fimen jwen, ti feminen ap fè piten pou pen. Liseyen, kolejyen sispann debyen; bije aliyen lan konsila chilyen ak brezilyen. Move ten fè kenken sou chelèn ak Bredjenn, ki bouke toufe lan gaz lakrimojèn. Entesten fen ap vale entesten plen, pa menm yon ti pen san leven, figi fennen. Nou reziyenn lan kè plen, grenn sab lan vilbreken n, nou senyen, nou san fren. Festen Sen Valanten lan dechèpiye magazen, lyen anvlimen, fanmi pè vwazen. Dwazimen toufounen, medsen, teknisyen pa anyen; anven, nou envoke ginen. Ayisyen madichonnen ? Pa sèten. Sinon, gen bezwen pou n plenyen devan sen. Kokennchenn petren, epi la sirèn ap flannen, refren penyen lage tout lajounen. Chimen demenn lwen kou languinen, konbyen ap plenyen, ponyen ap mennen. Brenn Ayisyen flannen kou lafimen lan espas karibeyen, fennen kay dominiken. Koken vannen kòb venezyelyen, layite vilaj Kwen Dèzakaden, ki vo milyon ven. ****************************************************************************** Nou patinen, nou tounen aladen, ap vale grenn labapen, pase Nwèl san saten. Politisyen degrenn gòch grennen jilbrèt, bwote dlo lan panyen, fè chawolen. Goumen, simen venen, janmen panse ak Ti Pousen ki ajen jouk fen lajounen. Gamen kap dòmi lan seren, flè jasmen ki pa boujounen, ale wè pou ta donnen. Semenn vannen tankou wikenn, lan anyen, plen brenn ak kleren, lan deklen. Boul grenn disparèt, boul grenn pa jwenn jwèt, kat la mare twasèt, lan petren. Grenn nan bouden, menm refren gaspiye mwayen, kilè nap sispann trennen ? En jen? Nou pa konnen. Men se sèten, jou pou mafrendenn teke fren pa lwen. Kamoken ap souse grenn rezen, pafimen ak jasmen, plede siyen dekrè tenten. Mizisyen blengbendeng « chawa pete » pi modèl ak pi teknisyen pase dwayen. Yo nonmen malandren konsiltan ak anbasadè pou “Ouve le Kò” plis vale teren. BIC wè lwen. Mikaben, nap viv Ayiti pou n cheri lan renmen an? Dwèt makònen. Kè plen, malandren patinen, simen pawòl kaka kleren, ki pa Laten ni Mandaren, Oten ak grenn plen pase yo janmen genyen, poutan yo pa jennen lan clandesten. Lan koken, kreten fann Fimen, Malandren bimen Mirlande. Nap jwenn yon Silven? Antouka, nou konnen li pap « ala senglenglen » si nou rive pran desten n en men. **************************************************************************** Mesken vant deboutonnen lan aleken ak diven, epi TiBenn ap manje kras nen. Malen ak koken vwazen Dominiken yo deboulonnen chimen n, simen podven. Kaptenn avèg pouri chimen n ak chimè, siyen kraze bouden, epi simen defen. Vwazen pouryen, sitèn san ranpli lan basen byen lwen, nou pa kouzen jèmen. Gwo koken mizisyen vannen ekriven lan vye eskriten pou pran desten an men. Ak soutyen temwen Meriken, yo maspinen n, epi yo asasinen n, tankou Tilapen. Merten te ede koken lan di li pa sityayen Meriken ; jès mesken sa pa te anoden. Anbasad meriken benyen lan koken, plase kopen malen pou pase n lan tenten. Ti Bekenn, Ti Milyen, Ti Bazen, Ti Mannken, yo pa gen desten, fennen avan limen. Souveren aprè de Bisantnè; venteyen Latousen aprè de milenè, pirèd ap trennen. Ayisyen malmennen, ponmenen, trennen lan vye kwen kou chen ki pa gen desten. Anfen, piga n moli, nou dwe vaksinen kont vye chwa kreten pou n chanje desten. Ameriken, Kanadyen, Dominiken, Chilyen, Brezilyen, yo pa pran nou pou anyen. Sou teren karibeyen, sèl Kiben ak Venezyelyen ki temwaye nou bonjan renmen. Konbyen plenyen, konbyen kimen, twòp tenten, deklen san fren sa dwe frennen! Anfen, pitit Tousen, nèg ginen, nou pa dwe janm bay legen, se nou ki pou genyen. Carly Dollin Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 15 me 2021 ((rezonodwes.com))-- Menm vilen; menm koken, venteyen, tranteyen, karanteyen, menm tenyen. Jenn ansyen Grenn Nan Bouden ranplase mizisyen nimero en; epi, epi anyen. Reken yo te benyen lan menm basen; yo te tou limen, yo tap jere menm zen. Mesken yo penyen lage pou menm voryen; yo gen menm lyen, menm pwen.", "domain": "rezonodwes.com", "date": "2025-11-09 22:56:31", "url": "https://rezonodwes.com/?p=235273", "image_url": null}
{"text": "Boulvès - Rezo Nòdwès\n\nBoulvès Mwen pase devan bèl bak fwi a Mwen fouye je m ladan l Mwen pran bon sant Kidonk mwen pa ezite yon sèl segonn Mwen fè sa m kapab Mwen pase men m Mwen pran l tou dousman Tèlman l bèl Tèlman l fre Tèlman l fè m sonje Basen Kayiman Tèlman l fè m sonje bèl flè sou wout Yamousoukwo-Bwake Tèlman l fè m sonje Nan Pilye Bò larivyè Yon samdi maten solèy cho Nan peyi m Wololoy ! li byen mi wi Li klere klere wi Po l bèl anpil wi Yon ti jan jòn sitwon Yon ti wouj grena Ji l bay la se pa ti dous li dous non Li dous anpil vre wi Kou siwo kann koka Sou akasan Nan fèy bannann vèt Mwen sèlman louvri bouch mwen Mete pwent lang mwen Pou m goute Siwo doja sa a Woy ! li koule floup Sou tout dwèt mwen Lè m voye je m gade Mwen wè ak de nawè m Lemajè m kouvri nèt wi Se konsa wi Lide m tou pati Se konsa wi Mwen wè m ap vwayaje lakay Pandan m ap pwomennen lang mwen Toupatou Nan nannan l Pandan m ap lanbe l Jiskaske yon ti gout pa rete Sou kò l Tou blanch Tou sèch Toutouni Ayayay! se pa ti bèl moman sa a bèl Se vre Epoutan Lè m byen gade Lè m fè yon ti kras reflechi Tristès anvayi kè m wi An menm tan Mwen sonje ki jan lakay ap monte lesyèl pado Nan do lalwa Pirèd toujou jodi a Mwen pa t janm kwè distrè m Nan yon bèl mango Doudous konsa Ladous kivyen kenèp konsa Te ka boulvèse m nan pwen sa a Alòske m te pare Je klè Tèt frèt Vant deboutonnen Tou limen San gade dèyè Pou m te pran plezi mwen Jouk tèt mwen vire Jouk mwen gaga nèt alkole Jouk mwen pèdi tèt mwen Jouk li jou Ala traka papa © Arnousse Beaulière Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "BoulvèsMwen pase devan bèl bak fwi a Mwen fouye je m ladan l Mwen pran bon sant Kidonk mwen pa ezite yon sèl segonn Mwen fè sa m kapab Mwen pase men m Mwen pran l tou dousman Tèlman l bèl Tèlman l fre Tèlman l fè m sonje Basen Kayiman Tèlman l fè m", "domain": "rezonodwes.com", "date": "2025-11-09 22:56:32", "url": "https://rezonodwes.com/?p=368689", "image_url": null}
{"text": "Ase - Rezo Nòdwès\n\nAse (Julien Perkens Rolf) Tande byen lwen Yon vwa nan dezè potoprens Se Yon malerèz san destinasyon Kap chache wout Plas piblik ou pwovens Nèg ak zam san fwa ni lwa sèl chèf operasyon —- Yon pati menm se SOS , ase Pandan pèsonn pa epanye Nou tout temwen ensekirite a fin vale teren Rèv jenès la menm anpile nan yon kwen —– Tout Moun vle mete van nan vwèl yo pou yo ale E sak nan obligasyon pou rete Se swa yo vle rete batay pou yon vi  miyò Ou byen yo pa gen paspò —- Yon pakèt nèg ak zam kap simen latwoublay nan yon Kapital Lage sou enstitisyon yo gwo malè pandye pou fonksyone Ki konsekans lan:« Bèl bòs mennenm lopital» San pran konsyans nan tout deriv yo,  yo kontribye —- Pandan tout bagay sou kontwòl Bandi kontinye ap pran pye sou lapolis Se ak anpil odas , je chèch poun ta pale de jistis Lakoloni menm ap tann yon komisyon sivil kap sòti nan metwopòl —- Nou di ase ,nou pa kapab ankò, nou bouke Se vwa yon jenès ki vyole , kidnape, manipile Nou dwe viv e vle viv tankou Moun Ansanm ann pran desten nou an men, Ann aji an granmoun. JPR Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ase (Julien Perkens Rolf) Tande byen lwen Yon vwa nan dezè potoprens Se Yon malerèz san destinasyon Kap chache wout Plas piblik ou pwovens Nèg ak zam san fwa ni lwa sèl chèf operasyon ---- Yon pati menm se SOS , ase Pandan pèsonn pa epanye Nou tout temwen ensekirite a fin vale teren Rèv", "domain": "rezonodwes.com", "date": "2025-11-09 22:56:34", "url": "https://rezonodwes.com/?p=305587", "image_url": null}
{"text": "Sa se jou an m - Rezo Nòdwès\n\nSa se jou an m ——————- Jodi a se yon jou fè nwa Tout tèt gridap pa gen gaz Chak moun yonn ap fwape ak lòt Tankou foumi fou k ap kouri pou lapli Jodi a se yon jou malfini ak chòvsourit Tout lanwit se la jounen tèlman fè nwa Anba tout konfizyon ak panik Machann peyi yo ap mete pèp ayisiyen Jodi a se yon jou chodyè vid monte tab Timoun san manman ak papa Ap pede kwiye pou manje Tout dife chabon etenn nan bouda bouki Jodi a se yon jou pou m rale yon etwal San yon boul kwistal pou m ka wè twou foban Nan bouch awousa dan plen panyen pou yon boul bòlèt Mwen se yon natif natal sous libète Jodi a se yon jou pou m chita gade solèy la Mensi mwen paka wè manzè lavi sou k ap dodinen Tankou kalbas kap woule nan yon rivyè deseche Kote malpouwont finn dechennen Jodi a se jou pou m sanble tout fòs mwen Pou m di ase twòp zonbi ap fè m filalang Nan peyi ak chapo san tèt Ou gen rezon yo t gentan di w sa dyòl san dan Jodi a se jou kote tout dan rachòt pwal fè arimay Nan tout kwen ak rankwen pou yo jwen yon moutòl San gwès ak afwiba epi yon tèt piman bouk O pa gen dlo e pa gen krich nan wonn lan Jodi a se jou mwen fout bouke a Se jou pou m desann pantalon mwen Pou fè dada mwen pale ak yo Yo menm menm ki chita sou zorèy yo y ap pete sou mizè an m Elco Saint Amand Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sa se jou an m——————- Jodi a se yon jou fè nwaTout tèt gridap pa gen gaz Chak moun yonn ap fwape ak lòtTankou foumi fou k ap kouri pou lapli Jodi a se yon jou malfini ak chòvsouritTout lanwit se la jounen tèlman fè nwaAnba tout konfizyon ak panikMachann peyi yo ap mete pèp", "domain": "rezonodwes.com", "date": "2025-11-09 22:56:35", "url": "https://rezonodwes.com/?p=306940", "image_url": null}
{"text": "Vè madichon - Rezo Nòdwès\n\nVè madichon Mwen gen lontan Mwen mete kouve vè madichon sa yo Nan bwat ogatwa pwezi m. Sou pewon sen Jak Majè nan kafou tenten Mwen pral resite yo pou mwen ka voye yon fòkyou Bay Tonton Sàm ki jouke peyi m nan pak èd imanitè. Èd imanitè manje ranje dekilakyèl k’ap kwachòkòdize pwodiksyon lakay. Èd imanitè pete fyèl ki lage tankou yon sansi nan souse san ekonomi peyi m. Èd imanitè awogans, san koutya k’ap souflete grandèt machè peyi m. Èd imanitè yèstèdey ki lage yon serenad penzou nan trip tòde timoun lakay. Mwen gen lontan Mwen mete kouve vè madichon sa yo Nan djakout Pwezi m. Devan chapèl sent doulè, Mwen pral li yo pou mwen ka pale Ak Enperyalis yo ki mete bòt sire yo sou kòtòf lestomak enstitisyon peyi m. Mwen gen lontan M’ap gade enstitisyon peyi m kanyank kanyank k’ap zoukoutap sou yon falèz degrengolad nan wout Dèdal. Pwezi sa se pou m chante yon mès popilè ki pa mare sosis li ak levanjil restavèk, kriminèl k’ap preche nan Pawas Fann fwa kitel Mache. Pwezi sa se yon bòl letènèl ki limen nan begonn lademokrazi pèlen tèt ki antòtye sèvo tijenn peyi m e ki tounen rat plenn pou mòde pye kilti lakay. James Saint Germain Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vè madichon Mwen gen lontanMwen mete kouve vè madichon sa yoNan bwat ogatwa pwezi m. Sou pewon sen Jak Majè nan kafou tentenMwen pral resite yo pou mwen ka voye yon fòkyouBay Tonton Sàm ki jouke peyi m nan pak èd imanitè. Èd imanitè manje ranje dekilakyèl k'ap kwachòkòdize pwodiksyon lakay.Èd imanitè pete fyèl ki", "domain": "rezonodwes.com", "date": "2025-11-09 22:56:37", "url": "https://rezonodwes.com/?p=309708", "image_url": null}
{"text": "Georges Castera, « Tanbou kreyòl » : pwèm pou 4 podyòl ak de wòch - Rezo Nòdwès\n\nGeorges Castera fils, né le 27 décembre 1936 à Port-au-Prince et mort le 24 janvier 2020 à Pétion-Ville, est un un des plus grands poètes haïtiens contemporains. Son œuvre, écrite en créole et en français, marque toute une génération. Mercredi 13 juillet 2022 ((rezonodwes.com))– Tanbou mache di sa-m pa ka pote ma kapote-l sa-m pa ka sa-m pa ka ma ka trakatap katap ka trakatap katap ka GOUDOU GOUDOU GOUDOU plop plop plop Gen tanbou se ak zo mò pou bat yo pou bri a sèk rèk Apre ou bat vant yo pou fè yo pale GOUDOU GOUDOU GOUDOU plop plop plop pou fè yo pale pou nèg isit nèg lòtbò sispann lage chèy pay anba sab lanmè trakatap katap ka ma ka sa-m pa ka ma ka pote-l san-m pa kapote-l Tanbou-m bat la Tanbou-m bat la wa karese-l ak men ou wa karese-l ak kò-w Mo kreyòl yo se tanbou-m Tanbou m’bat la rèk Tanbou m’bat la sèk Tanbou yo mache di san timoun san granmoun depi anro jouk anba San timoun, san granmoun tout lajè tout longè tout lage lan lari aklè Se yon lame fizi atè ki pa veye frontyè ki pa veye lanmè se yon lame san lonè yon lame pèyè san peyi k’ap gaspiye on divital rafal katafal catafales pou fè moun pè Se yon lame pèpè lòt ame abiye dezabiye a klè Tanbou mache di sa-m pa kapote wa ka pote-l wa kapote-l si-m pa ka pote-l sa-m pa ka sa-m pa ka wa ka trakapap katap ka Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Georges Castera fils, né le 27 décembre 1936 à Port-au-Prince et mort le 24 janvier 2020 à Pétion-Ville, est un un des plus grands poètes haïtiens contemporains. Son œuvre, écrite en créole et en français, marque toute une génération. Mercredi 13 juillet 2022 ((rezonodwes.com))-- Georges Castera, « Tanbou kreyòl » pwèm pou 4 podyòl ak", "domain": "rezonodwes.com", "date": "2025-11-09 22:56:38", "url": "https://rezonodwes.com/?p=283486", "image_url": null}
{"text": "Me. René Julien|Haiti : Un jour de Noël sous le règne des rebelles et d’un Etat dans la poubelle - Rezo Nòdwès\n\nun jour de Noël avec un état dans la poubelle Jour de Noël 2021 ((rezonodwes.com))– Un jour de Noël sans chandelle sans référence à Israël Un jour de Noël sans aucun rituel sans Samuel un jour de Noël c’est l’essentiel dans un pays démentiel un jour de Noël dans un état irréel un jour de noël sans le secours de perpétuel, sans aucune grâce du ciel un jour de Noël sans goût de miel dans un climat de fiel un jour de Noël dans une ambiance criminelle une messe de Noël sans aucun fidèle dans une chapelle parallèle un jour de Noël sans tonton Noël sans cadeau de noël un jour de Noël « ak anpil gwo rèl kay makorèl un jour de noël nan jwèt marèl un jour de noël sous le règne des rebelles un jour de Noël avec les ruelles bondées de criminels un jour de Noël avec un état dans la poubelle. un jour de noël, une offense cruelle de parler de père noël dans une Haiti parallèle qui n’est pas du tout belle. 25 décembre 2021 René Julien citoyen engagé Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jour de Noël 2021 ((rezonodwes.com))-- Un jour de Noëlsans chandellesans référence à IsraëlUn jour de Noëlsans aucun rituelsans Samuelun jour de Noëlc'est l'essentieldans un pays démentielun jour de Noëldans un état irréelun jour de noëlsans le secours de perpétuel,sans aucune grâce du cielun jour de Noëlsans goût de mieldans un climat de fielun jour de", "domain": "rezonodwes.com", "date": "2025-11-09 22:56:40", "url": "https://rezonodwes.com/?p=263359", "image_url": null}
{"text": "Lang kreyòl tout kote, san fòs kote! - Rezo Nòdwès\n\nMesaj Minis Kilti ak Kominikasyon an nan okazyon Jounen entènasyonal lang ak kilti kreyòl Nou ran n nou kont ane sa a kloti mwa selebrasyon lang ak kilti kreyòl la ap fèt nan yon kontèks difisil. Mwa lang ak kilti kreyòl la gen yon aspè senbolik. Li fè nou sonje obligasyon chak grenn moun genyen pou angaje yo nan batay pou bay kilti nou tout valè li merite. Batay sa a, fòk nou mennen l chak jou, tout kote, tout tan, menm jan ak tèm selebrasyon an « Lang kreyòl, tout kote san fòs kote ». Gen yon verite tout moun konnen, anpil lòt peyi konnen sa tou. Men nou refize chita sou verite sa a pou nou devlope peyi a, nan domèn sosyal ak ekonomik. Pou jan nou make listwa mond la; Pou jan etranje ap debake lakay nou, nan peristil yo pou vin chèche sekrè mistik nou; Pou jan medsin tradisyonèl la rann nou gwo sèvis devan gwo epidemi mondyal yo; Pou jan ekriven nou yo toujou fè onè nou nan peyi etranje; Pou jan atis nou yo (dansè, chantè…) briye lotbò dlo; Pou jan yo renmen folklò ak varyete mizik nou gen nan peyi a; Pou jan etranje yo renmen penti ayisyen an; Pou jan sineyas nou yo jwenn gwo distenksyon nan lemonn, n ap pwofite site Gessica Géneus, Raoul Peck, …elatriye; Pou jan nan Karayib la yo renmen atizana nou an, Pou jan nou gen bèl richès akeyolojik, gwòt, kaskad, plaj… Pou jan nou gen anpil kreyatè nan domèn mòd ak kouti; Pou jan lontan kanaval nou an te konn atire touris; Pou jan fèt chanpèt ak peryòd rara konn mobilize kreyatè ak kreyasyon; Pou jan entèlektyèl nou yo briye nan tout gwo inivèsite lòtbò dlo; Finalman, pi gwo richès peyi sa a se Kilti nou, se lang nou pale, se lang nou tout konprann. E se nan lang sa a, lang kreyòl la, youn pase bay lòt tout valè richès lakilti nou. E poutan, yo aprann nou repete : peyi a pòv! Peyi a pa okenn pòv. Anpil nan nou pòv mantalman nan chèche bay valè ak tout sa ki sòti lòtbò dlo. Nou dwe aprann epi fè lòt moun aprann tou k: Ayiti rich nan tout kòl. Sèlman nou rete pou nou kwè nan tèt nou, kwè nan richès nou, kwè nan kapasite nou, kwè nan lang nou pale epi kwè nan idantite nou kòm pèp ki make listwa, kòm pèp ki te kwè nan linite, solidarite, ospitalite. Pèp ki kwè nan travay youn ak lòt, youn pou lòt, sa nou rele konbit la. Pou nou rive chanje sitiyasyon nou, pou nou rive chanje pwòp tèt nou, nou gen lobligasyon batay ansanm, pou nou sòti peyi a ansanm nan sal ye la a, nan PALE ! Mèsi tout moun! Jean Emmanuel Jacquet Minis minis la, wou bezwen pwan men a wou; konpwann nou Ayisyen pa gen okenn bagay ki rele lang ake kilti kreyòl. Nou genyen Lang ake kilti Ayisyen. Kreyòl se bagay ki leve nan bouda bannann ake kann. Se pou desann valèr a Ayisyen ki fè zòt pe trete nou kreyòl. Kouman an Italie, yo pale italien, Fwanse a pale fwanse, lespay elatriye pale panyòl; pou nou zòt Ayisyen; fòk nou oblije kreyòl ?                                 Jacques J Garçon                                                                                                                                               Kenbe la! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mesaj Minis Kilti ak Kominikasyon an nan okazyon Jounen entènasyonal lang ak kilti kreyòl Nou ran n nou kont ane sa a kloti mwa selebrasyon lang ak kilti kreyòl la ap fèt nan yon kontèks difisil. Mwa lang ak kilti kreyòl la gen yon aspè senbolik. Li fè nou sonje obligasyon chak grenn moun genyen", "domain": "rezonodwes.com", "date": "2025-11-09 22:56:41", "url": "https://rezonodwes.com/?p=257293", "image_url": null}
{"text": "Denonsyasyon zak kriminèl kont Sitwayen Wisly Daniel - Rezo Nòdwès\n\nNÒT POU LAPRÈS Objè : Denonsyasyon zak kriminèl kont Sitwayen Wisly Daniel Dat : 10 septanm 2025 Nou, fanmi ak pwòch Wisly Daniel, ansanm ak sitwayen angaje nan kominote Saint Louis du Nord, ap leve vwa nou pou denonse ak tout fòs zak vyolan ak inakseptab ki fèt sou li nan dat 9 septanm 2025 jouk li rive mouri sou kabann lopital, ozalantou 8 è nan maten. Wisly Daniel, yon kiltivatè, papa 9 pitit, viktim yon atak ak zam Me Selan Odelus, yon avoka ki abite nan menm kominote a. Zak sa fèt nan kad yon konfwontasyon vèbal kote Mesye Odélus, daprè temwayaj, te rale zam li epi tire sou viktim nan jouk li rann dènye soif li. Wisly se yon sitwayen onèt ki pa t gen okenn istwa vyolans. Jaden li sete sèl sous revni li. Nou konsidere zak sa kòm yon krim grav ki menase sekirite tout sitwayen. Se pa premye fwa non Mesye Odelus site nan konpòtman menasan ak zam. Nou pa ka kontinye viv nan yon sosyete kote lwa forè ranplase lalwa Leta. Nou mande: 1- Ouvèti imedya yon ankèt legal pa otorite konpetan yo; 2- Pouswit Me Selan Odélus paske nou aprann li deja rann tèt li bay lajistis; 3- Pwoteksyon pou fanmi viktim nan ki santi yo menase; 4-Jistis pou Wisly Daniel. Nou envite laprès, òganizasyon dwa moun, ak tout sektè responsab nan sosyete a pou pote je sou dosye sa, paske jodi a se Wisly, demen li ka nenpòt moun. Jistis pou Wesley Daniel se jistis pou tout kominote a. Moun ki siyen nòt sila se Fanmiy viktim lan: DANIEL & SAKS : Sitwayen Angaje nan Komin Saint-Louis du Nord. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈSObjè : Denonsyasyon zak kriminèl kont Sitwayen Wisly DanielDat : 10 septanm 2025 Nou, fanmi ak pwòch Wisly Daniel, ansanm ak sitwayen angaje nan kominote Saint Louis du Nord, ap leve vwa nou pou denonse ak tout fòs zak vyolan ak inakseptab ki fèt sou li nan dat 9 septanm 2025 jouk li", "domain": "rezonodwes.com", "date": "2025-11-09 22:56:43", "url": "https://rezonodwes.com/?p=365479", "image_url": null}
{"text": "Gran Sid p ap grandi pou sa - Rezo Nòdwès\n\nVandredi 20 out 2021 ((rezonodwes.com))– Nou fè vi nou ap fè laviwonndede ak lonbraj nou nan pòch Pou anyen Pete gwo kout ri nan revèy Tankou Pòtoprens fin di dènye mo pa li deja Ebaw! Atè m ta woule pou nou Nou fè vi nou ap fè tchyas lanmè tribòbabò Fouye gwo twou nan sa demen sere pou timoun Epi de men nou s on kiyè bwa ki sere tout plent nan fon kè l Mezanmi Nan operasyon don sou don an Toujou sonje 12 janvye 2010 pa te janm wè Clinton ak tout Madanm li nan rèv la ak letènite nan plamen l Se pou sa Nou rekonstwi peyi a fètefouni Ti kle monte Ti kle desann Diven se dlo Milya se larim Lannuit bay bravo pou tout zetwal ki pran peyi a pou vaz pise Nou di ochan pou tout lalin ki pran n daso tou Nou bat bravo pou tout gwo wòch ki pote siyati manman yo nan fè zewo tounen nèf Mezanmi 9 milya s on kaka aran wi ki pèdi fren sou lang nou wi Sonje pa gen sèman nan sezon malèpandye Si Clinton alèz bò falèz nou konsa Konnen Bondje prete kle silans nou M p ap prete okenn fraz tranblemanntè tranzite Poudayè chen konnen ki ri jòn solèy bay lè latè ap gouye anba pye nou Nou fè tankou nou bliye depi lè lari fin antre nan foli nou Tout pwomès se lafimen Antouka Larivyè k ap pote CIRH la s on rigòl pise ki pran nesans nan sèvo prezidan Ki sa pou Gran Sid ta ka tann ankò Si n fè kopi kole bèl mèvèy ONG dekapotab yo Si n founi je gade mirak CIRH fè nan yon vil pye atè janm louvri Si fè temwanyaj tout sakrifis Minis ak ChèfLeta Tanpri souple apre Pa masakre powèm ki fè n wè Boulva Kat Chimen p ap souse yon mant nan lavantozanchè vil Okay Nan absidite planifikatè malè nou Gran Sid p ap fè eyap menm Epitou Depi kilè solèy ak loksidan te konn gen konpasyon mezanmi Boutofen Zafè tout powèt ki pa gen tan wè si vil Okay ak tokay li yo pran nan zizirit. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 20 out 2021 ((rezonodwes.com))-- Nou fè vi nou ap fè laviwonndede ak lonbraj nou nan pòch Pou anyen Pete gwo kout ri nan revèy Tankou Pòtoprens fin di dènye mo pa li deja Ebaw! Atè m ta woule pou nou Nou fè vi nou ap fè tchyas lanmè tribòbabò Fouye gwo twou nan sa", "domain": "rezonodwes.com", "date": "2025-11-09 22:56:44", "url": "https://rezonodwes.com/?p=248675", "image_url": null}
{"text": "Woukoukou! - Rezo Nòdwès\n\nTout moun kriye r ele ape woukoukouye Rara san Banbou pa rara pou mwen Woukoukou pou wou Woukoukou!  Vanyan an janbe Van wouke san bri Li ale san kenken . Kanmarad P yè L oray kataye Banbou danse petwo laye gongo f oulaye ib o mawonnen nago  Rara san Banbou pa rara Woukoukou ! Woukoukou! Mouvman Kreyòl repondonng nan silans rada t oumant a lespwi wa ye . Lonbray Jan Tanbou layite ladouskivyen p awoli nan woulawoup lekzistans liminasyon tètgridap sou koulè kavo li  Rara san Banbou pa rara Woukoukou ! Woukoukou!  Pyè Banbou o u se fòs òganik l espri maton . Ou janbe se vre m en rasin ou ape trese riban kow ! kow ! nan jaden zansèt yo . Grandèt ou tankou m èt Franswa , mèt Tutu , Ti Montrèy n ou p ap janmen sispann liminen nan fènwa mounite. Rara san Banbou pa rara Woukoukou pou wou  Woukoukou!  Banbou ou se vaksin nan zòrèy nanm mwen f è m danse rara a pou souf kreyolizay koud frechè ajoupa m sou wout lekzistans vanyan mwen . Pyè poli anetwale klète ki liminen lan nwasè jouk lanjelis mennen solèy blayi payèt lotbò lenfini w pou dèyè pa ni bite ni tonbe.  Rara san Banbou pa rara Woukoukou!  Woukoukou!  Ala koze nou koze ! Se pa ti mistè nou pa desounen ! Banbou Tanbou Mapou Prizon Fò Dimanch pa te ka klete souf nou . Poutan lespwi nou Lobe nanm move zè Pou konbit nèg kreyòl Klise l avi miyò Pou yon keyolizay popilè.  Rara san Banbou pa rara pou mwen woukoukou pou wou Woukoukou!  Nou ake m pou letènite!  Gary S. Daniel Nèg Gonbolyen Sosyete Koukouy Visprezidan REK 8 jen 2021 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Tout moun kriye rele ape woukoukouye Rara san Banbou pa rara pou mwen Woukoukou pou wou Woukoukou! Vanyan an janbe Van wouke san bri Li ale san kenken. Kanmarad Pyè Loray kataye Banbou danse petwo laye gongo foulaye ibo mawonnen nago Rara san Banbou pa rara Woukoukou! Woukoukou! Mouvman Kreyòl repondonng nan silans rada toumant a lespwi wa ye. Lonbray Jan Tanbou layite ladouskivyen pawoli nan woulawoup lekzistans liminasyon tètgridap sou koulè kavo li Rara san Banbou pa rara Woukoukou! Woukoukou! Pyè Banbou ou se fòs òganik lespri maton. Ou janbe se vre men rasin ou ape trese riban kow! kow! nan jaden zansèt yo.", "domain": "rezonodwes.com", "date": "2025-11-09 22:56:46", "url": "https://rezonodwes.com/?p=240845", "image_url": null}
{"text": "Mèt Dorval ! - Rezo Nòdwès\n\nMèt Dorval, Pa mande m Nouvèl sou peyi a Peyi sa a pa ekziste Wi li pa ekziste ni nan lalwa ni nan fè yo Mwen sonje w anpil Tankou yon nonm dwat Yon entèlektyèl tout longè Ki pat pè di sal panse Wi mwen pap ka bliye w Menmsi sila ki asasinen w yo Toujou ap taye banda Yo pa konn ki moun yo te touye a Si m ta vle ba w nouvèl Ayiti Kote w kouche an ou tap di ak pi plis fòs : “le pays n’est ni administré et ni dirigé” Ou te lanse kri sa a maten Jou ki te 28 dawou 2020 an Si m ta di w menm Jovenel ki tap minimize asasina w lan pat epaye Jovenel li menm li gen 4 lane depi li al jwenn ou Kanta pou Jovenel pa pale 7 jiyè 2025 lan – sa a pase tankou yon pitimi pat ki  gen twòp dlo Sa a Se sila Ki pap tann Kap kenbe memwa limen Nan tout rakwen kote nou ap chache libète Pa fatige w Mèt Dorval Anyen pa chanje Pa gen deba Se bat dada Ki genyen Kenbe pouvwa nan tout move kondisyon Tout moun fèmen bouch yo Ak yon patat cho Kanta pou lajistis pa pale Tout jij ak Komisè Gouvenman Se yon dyòb fonksyonè yo ap fè Nan touché lajan san yo pap bay pèp lan jistis Kanta pou Bawo an Anpil avoka yonn ap voye toya sou lòt Menm sitiyasyon ak imaj peyi d’Ayiti Anyennta sou anyen pap mache Tout moun sou manti Sèl nouvèl konkrè ke m ka ba w nan jou anivèsè asasinay ou – gen yon foli ki ap travèse bann vòlò ki mete yo an 9 pou yo fè yon referandòm pou chanje konstitisyon 1987 lan Dayè lè w te vivan ou te di ke li t merite gen yon pase men – se pa jan  w te di an non lap fèt – se jan BLAN vle li an Mon chè konfrè e Batonye nou kotinye repoze w an pè – e pa regrèt Ayiti – paske peyi sa pa gen pyès kote li prale Ma ba w yon ti nouvèl lòt ane de Ayiti si l rele Ayiti toujou Mèt Elco Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèt Dorval,Pa mande mNouvèl sou peyi aPeyi sa a pa ekzisteWi li pa ekziste ni nan lalwa ni nan fè yo Mwen sonje w anpilTankou yon nonm dwatYon entèlektyèl tout longèKi pat pè di sal panse Wi mwen pap ka bliye wMenmsi sila ki asasinen w yoToujou ap taye bandaYo pa konn ki moun yo", "domain": "rezonodwes.com", "date": "2025-11-09 22:56:47", "url": "https://rezonodwes.com/?p=364722", "image_url": null}
{"text": "Lib e libè : Ti pwezi lakay - Rezo Nòdwès\n\nPawòl pale Pawòl pale Pawòl konprann Tout legim Se legim Se vre Men Pa janm konfonn Toufe militon Ak Toufe berejèn Tout vyan griye Se vyann griye Se vre Men Pa janm konfonn Taso Ak Griyo Pawòl pale Pawòl konprann © Arnousse Beaulière « Lib e libè: Ti pwezi lakay » se yon nouvo ribrik pwezi an kreyòl kolaboratè nou, ekriven, powèt, zanmi nou, Dòk Arnousse Beaulière, kreye e ap dirije nan Rezo Nòdwès . Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pawòl pale Pawòl palePawòl konprann Tout legim Se legim Se vreMen Pa janm konfonnToufe militonAkToufe berejèn Tout vyan griyeSe vyann griyeSe vreMenPa janm konfonnTaso AkGriyo Pawòl palePawòl konprann © Arnousse Beaulière \"Lib e libè: Ti pwezi lakay\" se yon nouvo ribrik pwezi an kreyòl kolaboratè nou, ekriven, powèt, zanmi nou, Dòk Arnousse Beaulière, kreye e ap dirije nan Rezo Nòdwès.", "domain": "rezonodwes.com", "date": "2025-11-09 22:56:49", "url": "https://rezonodwes.com/?p=362645", "image_url": null}
{"text": "Lèt tou louvri pou Akademi Kreyòl Ayisyen (AKA) - Rezo Nòdwès\n\nObjè : Sipresyon oswa klarifikasyon sou youn nan 2 pwonon pèsonèl pliryèl “ Nou ” yo. Manm Akademi kreyòl Ayisyen, Mwen ekri nou ak anpil respè pou mete devan nou yon refleksyon ki tounen sous konfizyon, dezakò, e pafwa menm eksklizyon nan fason nou kominike youn ak lòt nan lang Kreyòl nou an. Lang Kreyòl Ayisyen an sèvi ak menm mo «nou» pou 2 sans diferan: 1-« Nou » ki vle di : mwen ak ou, mwen ak lòt moun,  ki se premye pwonon pèsonèl pliryèl, 2- « Nou » ki vle di lòt moun, moun k ap pale a pa ladan yo, ki se dezyèm pwonon pèsonèl pliryèl. Sa kreye anpil konfizyon lè n ap pale, li vin kreye distans ant sila k ap pale a ak sila y ap pale de yo. Pa egzanp, lè yon moun di: Kisa nou fè apre 1804, bann sanwont? souvan, moun lan pa  mete tèt li ladan. Se tankou li pa konsène. Donk, mo “ Nou ” a vin sèvi pou fè repwòch ak akizasyon, san emetè pa konsyan si  li genyen patipasyon pa li ladan tou. Nou ta swete Akademi Kreyòl Ayisyen lanse refleksyon sou posibilite pou: -Fè distenksyon vizib ant 2 “ nou ” yo. -Siprime youn nan 2 menm pwonon sa yo ki gen menm grafi, (redui 6 pwonon pèsonèl yo an 5 pwonon: Mwen, Ou, Li, Nou, Yo) -Mete sijè sa sou pwogramasyon rechèch nou oswa nan dokiman ofisyèl nou yo. Nou kwè lang lan dwe sèvi pou mete moun ansanm, pa pou separe yo. Se poutèt sa nou panse refleksyon sou mo “ nou ” sa merite plas li. Mèsi dèske n ap panche sou sa. Camoëns Daniel  (Zicky) Ekriven, Edikatè, Sitwayen angaje Oktòb 2025, Saint-Louis-du-Nord Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Objè : Sipresyon oswa klarifikasyon sou youn nan 2 pwonon pèsonèl pliryèl “Nou” yo. Manm Akademi kreyòl Ayisyen, Mwen ekri nou ak anpil respè pou mete devan nou yon refleksyon ki tounen sous konfizyon, dezakò, e pafwa menm eksklizyon nan fason nou kominike youn ak lòt nan lang Kreyòl nou an. Lang Kreyòl Ayisyen an", "domain": "rezonodwes.com", "date": "2025-11-09 22:56:51", "url": "https://rezonodwes.com/?p=368248", "image_url": null}
{"text": "De men pou Sosyete Koukouy - Rezo Nòdwès\n\n 18 desanm 1965 – 18 desanm 2024, sa fè 59 lane depi Mouvman Kreyòl Ayisyen MKA / Sosyete Koukouy (SK) ap feraye pou devlòpman yon literati kreyòl fètefouni. Nan kontèks la, Anivince JEAN BAPTISTE ak Iléus PAPILLON, de manm Sosyete Koukouy, deside melanje vwa yo nan yon powèm djougan pou salye nouvo rekòt kafe sa a epi temwanye an menm tan rekonesans yo anvè SK ki se jisteman pi ansyen òganizasyon literè ak kiltirèl ayisyen an aktivite. Manm Sosyete Koukouy depi anviwon 15 zan, Tivens ak IP tabli nan lane 2023 a yon branch Sosyete Koukouy nan komin Dèlma. nan mitan yon lyonn vil k ap mache n ap suiv vwa zetwal yo sanble ane 1965  te wè nan govi depi opa gen yon lang k ap chache n 59 lane apre nou kontinye klere nan fènwa pou demen chanje ten jodi a nou Banbou tanto n Mapou tanto n Tanbou Nèg Gonbolyen tanto n Papiyon Nwa zèl nou file nan vitès son zèv nou tanpe tan kase kou lanmò yon ponyen powèm nan men goch yon lo solèy nan men dwat nou vin di w mèsi Sosyete Koukouy alèkile nou t ap mi pou peyi salopri keyi jodi a n Kaptenn Koukouwouj… n ap bat tenèb nan do lanmò pou rèv yo rete fre powèm sa a koud ak de men l ap chèche limyè pou pentire demen jodi a kè nou sou wout larelèv nan dans devouman ak konstans an potomitan kilti lakay n ap ekri kreyòl pou lavni rele n pa n Pote bouji Rale solèy sou kòd Chimen an ap suiv lonbraj nou Powèm sa a Se premye mizik yon peyi ap pote Vwa de powèt ki pote yon melodi Iléus PAPILLON, Anivince JEAN BAPTISTE Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "18 desanm 1965 – 18 desanm 2024, sa fè 59 lane depi Mouvman Kreyòl Ayisyen MKA / Sosyete Koukouy (SK) ap feraye pou devlòpman yon literati kreyòl fètefouni. Nan kontèks la, Anivince JEAN BAPTISTE ak Iléus PAPILLON, de manm Sosyete Koukouy, deside melanje vwa yo nan yon powèm djougan pou salye nouvo rekòt kafe sa", "domain": "rezonodwes.com", "date": "2025-11-09 22:56:52", "url": "https://rezonodwes.com/?p=348667", "image_url": null}
{"text": "Lavi vye nèg - Rezo Nòdwès\n\nGwosore sot Lafòsèt, peri Site Katon; Tinonm fèt Soukannal, pa janm wè Raboto. Anba Veritab, Kòd nan ren tounen siy owoskòp kape taye banda nan kounouk tant Zabèt Nan Palan, devan pòt Konpè Lòm Koutnen fè festen nan batèm Tizina Zòn Bwanèf, Koulin wouye filange zo Ti kouto pèse wòch sou pil fatra Lameri Lavi vye nèg sanble wòch kap woule sot nan tèt lamontay pou rive nan platon Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gwosoresot Lafòsèt,peri Site Katon;Tinonm fèt Soukannal,pa janmwè Raboto. Anba Veritab,Kòd nan rentounensiy owoskòpkape taye bandanan kounouk tant Zabèt Nan Palan,devan pòt Konpè LòmKoutnen fè festennan batèm Tizina Zòn Bwanèf,Koulin wouye filange zoTi kouto pèse wòchsou pil fatra Lameri Lavi vye nègsanble wòch kap woulesot nan tèt lamontaypou rive nan platon Dan Yoo", "domain": "rezonodwes.com", "date": "2025-11-09 22:56:54", "url": "https://rezonodwes.com/?p=327866", "image_url": null}
{"text": "Kimele - Rezo Nòdwès\n\nPa gen podyab pou Tikolo tèt kase. San koule pou danri Vwazinay sou deran. Sak te di l vi n grandi nan lakou Sò Plètil Pa gen podyab pou Jeremi je pete. Koulin mouye fann do, Zepòl dwat pa kole. Kimoun ki te voye l wouze branch lamitye Pa gen podyab pou Jelifèt san lonbrit. Lavi file kou flonn, Zòt pa voye je. Kilès ki konseye l louvri je l bay lavi. Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pa gen podyabpou Tikolo tèt kase. San koule pou danriVwazinay sou deran. Sak te di l vi n grandinan lakouSò Plètil Pa gen podyabpou Jeremi je pete. Koulin mouye fann do,Zepòl dwat pa kole. Kimoun ki te voye lwouze branch lamitye Pa gen podyabpou Jelifèt san lonbrit. Lavi file kou flonn,Zòt pa voye je. Kilès", "domain": "rezonodwes.com", "date": "2025-11-09 22:56:55", "url": "https://rezonodwes.com/?p=327689", "image_url": null}
{"text": "Mò fizi - Rezo Nòdwès\n\nMò fizi Ti Janti grandi sanfanmi, pini gwomidi, Ti Janti soti mafwezi, kouri toutouni Ti Janti pèdi nan lari, dòmi nan lapli. Ti Janti soufri malkadi, santi makakri. Ti Janti fini ti egri, vini Tizòdi. Tizòdi mouri mò fizi. Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mò fizi Ti Jantigrandisanfanmi,pinigwomidi, Ti Jantisotimafwezi,kouritoutouni Ti Jantipèdinan lari,dòminan lapli. Ti Jantisoufrimalkadi,santimakakri. Ti Jantifiniti egri,viniTizòdi. Tizòdimourimò fizi. Dan Yoo", "domain": "rezonodwes.com", "date": "2025-11-09 22:56:57", "url": "https://rezonodwes.com/?p=327267", "image_url": null}
{"text": "Valpa jwiferan - Rezo Nòdwès\n\nKisa k rive n Yo di nou se valpa pyepoudre Ponyèt san sèvèl Ti kabrit kasèdkòd Yo rele nou jwiferan Sanzave Avadra Ti poul san gadò Yo bann pote chay Se sou nou yo pase ray Nou se nanchon pèdi Yo di Nou modi Kisa k pase n Kisa k rive n Kote nou prale Kote nou vle rive Maten midi swa Se virewon desan pa sou plas Nou piye mizè Nou jofre malè Âne vini Âne ale Tout tèk se pou rigòl Tout wonn bare ak mi Kisa k pase n Kisa k rive n Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kisa k rive n Yo di nou se valpa pyepoudre Ponyèt san sèvèl Ti kabrit kasèdkòd Yo rele nou jwiferan Sanzave Avadra Ti poul san gadò Yo bann pote chay Se sou nou yo pase ray Nou se nanchon pèdi Yo di Nou modi Kisa k pase n Kisa k rive n Kote nou prale", "domain": "rezonodwes.com", "date": "2025-11-09 22:56:58", "url": "https://rezonodwes.com/?p=327049", "image_url": null}
{"text": "Association FEL Caraïbes | Powèm pou Lapè Retounen nan Peyi Dayiti - Rezo Nòdwès\n\nPowèm pou lapè retounen Association FEL Caraibes te mobilize yon latriye jèn madi 30 avril 2024 la nan Collège Saint – François d’Assise pou yon atelye pwezi sou tèm « Lapè ». Sou direksyon powèt Iléus Papillon, atelye sa a debouche sou pwodiksyon plizyè powèm kolektif kote jèn yo fè tande doulè k ap manje yo jouk nan fenfon nanm yo akoz ensekirite ak « laperèz ki kouvri peyi a ». Inisyativ sa a fè pati yon seri aktivite FEL Caraibes ap reyalize nan kad pwojè PBF – Infranstructure de paix » avèk soutyen Ministère de la Culture et de la Communication, Haut-Commissariat des Nations – Unies, sou kòdinasyon Tamise. Nou envite w viv chak powèm kolektif sa yo mo apre mo, fraz apre fraz… I- Lespwa Rèv nou dòmi deyò Mil rigòl san koule sou lavi M tande vwa timoun k ap pouri Lafimen kay yo boule plen kè lespas Nou dwe chifonnen fènwè Lespwa kanpe l ap souri W ap gade m poutan ou se lonbray mwen Nou rele zetwal ki mete lapè nan kè M t ap kontan solèy leve Kafoufèy Nou pa bezwen lapè pèpè O ! lapè ou manke m Mwen sonje w Frape pòt peyi m Trankile vole san zèl San koule nan je lavi Demen dòmi deyò Blan p ap vin fè anyen pou kwape laperèz ki kouvri peyi m II- Verite Dlo koule nan je tankou pousyè Pòtprens se vil kadav Lekòl fèmen tèt linan telefòn Vwa zwazo pa chante kontantman Kafoufèy pèdi fèy anba bal Trankilite m, emosyon m Jwenn sous nan lavi m Kè m ranpli ak dlo je Nan rèv ale tounen peyi a fè lapli Ti pèp sa a soufri twòp Powèm yo kriye III- Kafou Si m di w pa gen Kafou ankò ou ka fou M renmen fanm nan pa gen peyi Lapè se rèv nou fè chak jou Nou kriye nan mouchwa Anba lavil manje fatra Lapè retounen non cheri Bandi mete n nan cho Syèl la vide dlo sou peyi a O Desalin kote w Sa san non Laperèz fè m pè baryè pè O lapè vini non Maleng mwen plen menm Otè : Evenson Junior, Gabrielle, Télusma Woodmika, Marcus Wenly, Yvonie Anelion, Catherine Luka, Estor Christophe, Compère Jackson, Jean Ricart Bontemps, Rosemond Jean – Baptiste, Lazard Jude, Stevenson Fleurimond, Tchessy Jean. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Powèm pou lapè retounen Association FEL Caraibes te mobilize yon latriye jèn madi 30 avril 2024 la nanCollège Saint – François d’Assise pou yon atelye pwezi sou tèm « Lapè ». Soudireksyon powèt Iléus Papillon, atelye sa a debouche sou pwodiksyon plizyèpowèm kolektif kote jèn yo fè tande doulè k ap manje yo jouk nan fenfon nanmyo", "domain": "rezonodwes.com", "date": "2025-11-09 22:57:00", "url": "https://rezonodwes.com/?p=333706", "image_url": null}
{"text": "Pa anmède l - Rezo Nòdwès\n\nPa anmède l ! par Dan Yoo Pa anmède m Se misyon pa m Se manda pa m Rete tou dous, Pa bat vye kò w. Kite m manje w anpè Kite m devore w trankil. Si w bouje foto w ap pran alanvè Pa anmède m tande! Djòb mwen se manje w Si w nwi kò w, Si w bat kò w, M ap kase pye w, anvan m manje w. Si w nwi kò w Si w bat kò w M ap fè w soufri M ap fè w ranni, anvan m detwi w. Pa anmède m tipap Kite m manje w anpè Kite m dévore w travail. Pa fout anmède m! Se pou sa yo chouke m, la a Se pou sa yo banm pouvwa, la a Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pa anmède l !par Dan Yoo Pa anmède m Se misyon pa mSe manda pa m Rete tou dous,Pa bat vye kò w. Kite m manje wanpèKite m devore wtrankil. Si w boujefoto wap pranalanvè Pa anmède mtande!Djòb mwen se manje w Si w nwi kò w,Si w bat kò w,M ap kase pye w,anvan", "domain": "rezonodwes.com", "date": "2025-11-09 22:57:01", "url": "https://rezonodwes.com/?p=326783", "image_url": null}
{"text": "Tout revèy make 4trè - Rezo Nòdwès\n\nTout revèy make 4trè Lè l fè l sa Tout revèy tris Se pa yon sekrè pou kè ki sèk Lili Ak yon ponyen zetwal nan vwa w Ou travèse lonbraj ou san rale lari Li fè 4trè Se lè tout revèy renmen pote Depi l fè lè sa kounye a Peyi a fou Palè Nasyonal ap fimen foli Lari pot limyè l yon bò Tout klòch legliz fatige Li fè 4trè Lè l fè lè sa Pèsonn pa konnen konbyen vil ki kouche nan vwa w Lili Tout timoun konnen Ak yon rado solèy nan plamen w Ou janbe matchatcha Ane 1980 p ap di n kantite dlo je ki vale rèv Epi jodi a men je w men je letènite Ou vire do w ale Ou kite yon lanmè ap woule nan somèy nou Nou pa gen pou n di w mèsi Misyon w fenk damare Poudayè gen yon moso zile ak tout rès kriye k ap kouri toujou Lili Si gen demen Ak de men n n a plante flè Fòdimanch Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Tout revèy make 4trè Lè l fè l sa Tout revèy tris Se pa yon sekrè pou kè ki sèk Lili Ak yon ponyen zetwal nan vwa w Ou travèse lonbraj ou san rale lari Li fè 4trè Se lè tout revèy renmen pote Depi l fè lè sa kounye a Peyi a fou Palè", "domain": "rezonodwes.com", "date": "2025-11-09 22:57:03", "url": "https://rezonodwes.com/?p=317181", "image_url": null}
{"text": "Dr Arnousse Beaulière : Woy! Lilyàn cheri - Rezo Nòdwès\n\nWoy ! Lilyàn cheri Yo fin anraje Ap voye plòt krache Sou bon zouti Yo fin awoyo Ap kase ren lakilti Nan rèl do Lanati Pandan y ap plede Voye ochan pou pouriti Santi di Bagay ki bay Kè plen Bagay ki bay Anvi vomi tout lajounen . Woy ! Lilyàn cheri Apa w ale vre Ayiti fèk kare Nan salopri wi Ki jan pou n fè Pou rive sòti nan lanfè Mantal sa K ap fin depatya Bèl ti peyi nou an Kote nou te ka pran Bon jan van Kokenn chenn peyi ki fè listwa sa Jan w konn abitye di l ak tout kè w Ak tout fòs w San fòs kote Ak tout fyète w San voye monte Nan jounal katrè w la Randevou nouvèl bon zouti w la Nan radio Kiskeya Radio zile a Non Nou p ap ka bliye w Non Nou p ap janm ka bliye w Fanm vanyan Pou toutan gen tan © Arnousse Beaulière Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Woy ! Lilyàn cheri Yo fin anraje Ap voye plòt krache Sou bon zouti Yo fin awoyo Ap kase ren lakilti Nan rèl do Lanati Pandan y ap plede Voye ochan pou pouriti Santi di Bagay ki bay Kè plen Bagay ki bay Anvi vomi tout lajounen . Woy ! Lilyàn cheri Apa w ale vre Ayiti", "domain": "rezonodwes.com", "date": "2025-11-09 22:57:05", "url": "https://rezonodwes.com/?p=317061", "image_url": null}
{"text": "COODAH : Nouvèl lanmò Liliane sekwe nou anpil nan Dyaspora a - Rezo Nòdwès\n\nNòt Senpati Miami, 01 Dawou 2023 Kwalisyon Òganizasyon yo ki nan Dyaspora a (COODAH) Aprann avèk anpil tristès nouvèl lanmò jounalis vedèt  jounal 4trè Radyo Kiskeya a Madanm Liliane Pierre Paul. Nouvèl lanmò trajik sa sekwè nou anpil nan kominote Dyaspora a , li lague nou plat atè nan yon moman kote peyi  d’Ayiti deja ap fe fas ak yon kriz politik , sosyal ekonomik ak yon ansekirite san parèy. Liliane pat sèlman yon jounalis , .Sete yon ranpa,yon senbòl,yon defansèz pou libète ekspresyon ak demokrasi nan  peyi d’Ayiti. Liliane te konsakre vi li ap batay pou chanjman peyi Dayiti ak jistis pou sak pi fèb yo. Nan sans saa COODAH ap mande gouvènman an pou bay Liliane Pierre Paul yon fineray nasyonal kòm diy fiy  merite patri ya. COODAH Ak tout kominote Dyaspora ap koubel byen ba devan depouy Liliane Pierre Paul .nou pwofite okazyon  sa pou nou voye tout senpati nou ak kondoleyans bay fanmi Pierre Paul ,Radyo Kiskeya bay tout zanmi ak moun  depa trajik sa afekte Miami premye Dawou 2023 Pou otantifikasyon : Pierre Jean Raymond André Kòdonatè jeneral Jean Alix Prophète Kòdonatè Nasyonal Gotchen Bernard. Sekretè jeneral, Edens Desbas Pòt pawòl. Hudson Rock Grand Conseiller Rony Fils-Aimé Relations Publique. www.coodah.or Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt Senpati Miami, 01 Dawou 2023 Kwalisyon Òganizasyon yo ki nan Dyaspora a (COODAH) Aprann avèk anpil tristès nouvèl lanmò jounalis vedèt jounal 4trè Radyo Kiskeya a Madanm Liliane Pierre Paul. Nouvèl lanmò trajik sa sekwè nou anpil nan kominote Dyaspora a , li lague nou plat atè nan yon moman kote peyi d'Ayiti deja", "domain": "rezonodwes.com", "date": "2025-11-09 22:57:06", "url": "https://rezonodwes.com/?p=316721", "image_url": null}
{"text": "Ayiti | Priz sou Kriz - Rezo Nòdwès\n\nPriz sou kriz Kriz sou kriz Abolotcho pran tiz nan kriz Twa wa pè las Atoufè pran priz sou kriz Kriz sou kriz Raketè pran lamiz ak lariz Kat las datou Tout Lidè Gwo chemiz sou shobiz Kriz sou kriz Labank mete kriz nan deviz Kent tonbe sou flòsh Oligak pran franchiz sou legliz Kriz sou kriz Malere friz Manifestan pran kriz Gwo palto pran sipriz Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Priz sou kriz Kriz sou kriz Abolotchopran tiznan kriz Twa wa pè las Atoufèpran prizsou kriz Kriz sou kriz Raketèpran lamizak lariz Kat las datou Tout LidèGwo chemizsou shobiz Kriz sou kriz Labankmete kriznan deviz Kent tonbe sou flòsh Oligakpran franchizsou legliz Kriz sou kriz Malere friz Manifestanpran kriz Gwo paltopran sipriz Dan Yoo", "domain": "rezonodwes.com", "date": "2025-11-09 22:57:07", "url": "https://rezonodwes.com/?p=326982", "image_url": null}
{"text": "Ala traka pou demokrasi\n\nKijan ou defini demokrasi?\nKisa demokrasi vle di?\nÈske gen demokrasi Ayiti?\nKijan ou wè demokrasi?\nKi demokrasi\nW ap defini?\nP ap vin pale m de bisuit rasi\nPou di m se demokrasi\nW ap defini!\nTout moun pale de demokrasi\nSèjousi:\nMagouyè pale de demokrasi\nAvadra Ayiti\nPale anpil de demokrasi\nDe ki demokrasi?\nOu konn sa demokrasi\nVle di?\nBon ki demokrasi\nW ap defini:\nDiktatè\nEnpav\nMalveyan\nOpresè\nK ap\nRavaje\nAyisyen\nSèlman\nIwonikman?\n\n(Emmanuel W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Anpàn mo\n\nBonbon siwo\nDlo sikre\nGodrin\nKrèm pipòp\nLadouskivyen\nLèt kondanse\nMant alta\nMant toli\nNannan kokoye\nPiwili\nRapadou\nSik bètrav\nSik blan\nSiwo kann\nSiwo myèl…\nTonèr!\nM pa fouti jwenn mo\nPou dekri dousè lanmou w.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Ayisyen ak Chinwa\n\nKi diferans ki genyen ant\nYon Ayisyen ak yon Chinwa ?\nRepons lan byen fasil:\nToulede se vwayajè.\n\nChinwa a te kòmanse vwayaje depi lontan.\nJodiya Ayisyen an gaye pa nenpòt ti van\nL ap chèche yon refij\nMen l pa janm gen rezon devan oken jij\n\nChinwa a chanpyon nan vwayaje\nYo respekte l kote l pase\nLi fyè de kilti li\nEpi l viv tankou zwazo nan lanati.\n\nAyisyen an kite peyi li\nE li panse retounen lakay li.\nLi gen gwo lide\nPoutèt sa l pa fache\n\n(Emmanuel W. Vedrine)\nKoleksyon: “Kri pou liberasyon\"", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Ayisyen, sispann pran lòd nan men zòt !\n\nLè kolon sa yo mande ou fè koudeta,\nPouki w pa di yo lavoum, wete kò yo la ?\nLè kolon sa yo mande w touye frè ou yo,\nPouki w pa di demake, al touye pa yo ?\nLè mons sa yo di w ka Ayiti se fatra,\nPouki w pa jis di yo non, pa ba w kenbe sa ?\nLè bandi kolon sa yo vle pase ou lòd,\nPouki w pa di ou pa sòlda k ap tann modòd ?\nSe sanzave k ap chèche mwayen esplwate w,\nOu konn sa k nan tèt yo, pa kite yo blofe w.\n\n(E. W. VEDRINE)\nKoleksyon: “Kri pou liberasyon\"", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Ayisyen, yon metis\n\nAyisyen, kisa sa vle di?\nAyisyen se yon metis,\nAyisyen reyalize sa:\n\nKonpòtman l ak fason\nLi panse, diferan\nEritaj lòt kontinan\nSe yon kilti rich de tout fason\n\nAyisyen, pitit Ewòp ak Afrik\nGade ou kounyeya !\nYon timoun ki fèt an Amerik\nO! Premye pitit Afrik!\n\n(Emmanuel W. Vedrine)\nKoleksyon: “Kri pou liberasyon\"", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Ayiti bezwen dyaspora\n\nPeyi d Ayiti gen bezwen nou tout se vre\nMen li pa prepare pou li ban nou manje\nSe nou Dyaspora k ap eseye sipòte l\nDekwa pou gwo van ekonomik pa bwote l\n\nSi n deside retounen al viv Ayiti\nFò nou chita panse, fò n prepare pou sa\nPeyi n pa pare pou resevwa Dyaspora\nSerye k ap panse pou demen, pou tout tchovi\n\nMenm kan nou santi n prepare pou al ede\nPa panse y ap apresye ide n pral pote\nPase gen yon dal raketè ki deja la\nY ap fè tout fason posib pou kanpe an kwa\n\nAnpil Dyaspora prepare pou t al ede\nMen nan ki chemen tchovi sa yo pral pase?\nKi estrikti n konnen ki la deja sou pye?\nDonk fò nou vin reyalis si je nou klere\n\nMen nou pa dwe janm panse lage Ayiti\nOkontrè fò n travay di, panse, reflechi\nA pi bon mwayen nou kapab pote kole\nNan kèlkeswa nivo, domèn n ap fonksyone\n\nEmmanuel W. VEDRINE\nKoleksyon: “Kri pou liberasyon”", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Ayiti nan fen ventyèm syèk\n\nKi kote nou rive nan fen ventyèm syèk?\nKisa nou akonpli apre 189 ane endepandans?\nÈske n prepare\nPou n selebre\nPremye Janvye 2004?\nYon dat k ap fè desanzan\nDesanzan kisa?\nEske n ka di desanzan endepandans?\nApre 189 ane,\nNou kontinye ap rale\nMen kilè n ap leve kanpe\nPou n mache?\nAnn gade dèyè\nPou wè sa n fè!\nAnn chita pou n pale!\nAnn reflechi\nPou wè sa n akonpli!\nAnn gade\nPou wè kote n rive!\nKi kote Ayiti ye\nApre 189 ane?\nNou kontinye ap rale\nMen kilè n ap leve kanpe?\n \n(Emmanuel W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Ayiti pèpèrize\n\nEleksyon pèpè\nEnstitisyon pèpè\nEspwa pèpè\nKandida pèpè\nKochon pèpè\nKonsyans pèpè\nLajan pèpè\nJandam pèpè\nLapolis pèpè\nLegliz pèpè\nLekòl pèpè\nLeta pèpè\n\nDesizyon pèpè\nLide timoun pèpè\nManje pèpè\nMisyonè pèpè\nONG pèpè\nPati politik pèpè\nPlan devlopman pèpè\nPremye minis pèpè\nPrezidan pèpè\nPwodui pèpè\nPwojè devlopman pèpè\nRad pèpè\nRèv moun pèpè\nSoulye pèpè\nTout bagay pèpè…\nElas!\nAyiti ap viv nan pèpèrizasyon!\nKilè l va depèpèrize?\n\n(E. W. VEDRINE)\n«Kri pou liberasyon»\n25-7-2005", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Ayiti pou Ayisyen\n\nChak fwa m ap panse a peyi m,\n2 rigòl dlo sot nan je m.\nSe yon kote m pa ka bliye\nPaske se la lonbrik mwen plante.\n\nAyiti, Ayiti kilè w ap lib tout bon?\nAyisyen, Ayisyen, kilè n ap met tèt ansanm?\nAnn sispann di chak koukou klere pou je w!\n\nSi granpapa nou yo pa t met tèt ansanm,\nNou pa ta gen patri sa a.\nAyisyen, Ayisyen, yon sèl dwèt pa manje kalalou\nAyisyen, Ayisyen, ann travay pou peyi nou!\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Babay lekòl mwen an\n\nMwen tris pou m kite lekòl mwen an\nMwen kontan paske m an vakans\nRi yo vid\nYo sèk\nM ka wè dlo\nNan je ti medam yo\nMen m pa ka wè tristès nan kè yo\nNou p ap janm menm kote a ankò\nJodiya se dènye fwa\nMwen tris pou di babay\nE kilè n ap wè\nMen nou sonje\nBon moman ke n te pase\nAk lanmou ki te simante nou\n \nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Bòn anivèsè\n\nBon, se yon lòt rekòt kafe. Bòn fèt!\nÒnètman, nou swete ou bòn sante!\nN ap mande Bondye pou li gide ou.\n\nAnnou mande Granmèt la sa chak jou\nNan tout bagay ou konte antreprann\nIsiba, nan tout rakwen ou ka ye.\nVeye priye! Yon lòt swè nou swete.\nÈd ou bezwen yo, Bondye konnen yo.\nSèl li menm kapab ba ou yo chak jou.\nÈd pou kapab al ede lòt moun tou.\n\n(Emmanuel W. VEDRINE)\nHaiti en Marche, Vol. XXII, #10 Avril 2008.", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Bò Oseyan an\n\nNou ale la\nPou respire bon lè\nPou gade moun k ap pase\nMoun k ap kouri\n\nSe dezyèm monn\nKe nou kreye\nMwen renmen lanati\nMwen renmen wè dlo\n\nApre kèk minit\nNou kite andwa sa a\nMen souvni an rete nan memwa n\nMwen madichonnen otobis rapid la!\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Chalbari dèyè save raketè!\n\nMoun sa yo toujou pre pou kritike\nMen yo pa janmen kreye pou ede\nAyisyen pote premye pri nan sa\nE se youn nan rezon peyi n konsa\n\nSi w bezwen yon lis revolisyonè,\nFrè ayisyen ta pote labanyè\nMen, revolisyonè ak plim nan men\nMoun k ap grate santi, san fè anyen\n\nKonbyen revolisyonè Ayiti\nKi konn sekle, plante, apre ekri?\nMen yo ka kritike, janmen kreye\nYo konn pale franse se yon metye\n\nPeyizan nou yo pa moun egare\nYo konn pale franse pa bay manje\nDonk anpil save tounen raketè\nFilozòf blofè k ap tann blan vin fè\n\n(E. W. VEDRINE)\nKoleksyon «Kri pou liberasyon»\nMas 2006", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "De flè nan jaden lavi\n\nMwen sonje lè reyon solèy la\nTe frape sou flè solèy ou\nKouman l te blayi toutouni\nPou fè myèl mwen jedou\nPandan l t ap vonvonnen nan w van lespwa\nEpi l vin poze sou li\nYon gwo apremidi\nKote l t ap dodomeya\nMen yon nyaj pase li bare je solèy la\nEpi flè sa a fèmen bèldriv\nLavi a ban m payèt\nPrentan m fleri flè kenèp mal\nLespwa m tenyen\nTankou yon flè dizè\n(Emmanuel W. Védrine)\nKoleksyon: Koze lanmou I", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Dènye Lend\n\ni\nSe dènye lendi mwa Jiyè.\nA nevè dimaten,\nPlaza de Anaya byen kalm nan Salamanca*\nOu ka tande sèlman son klòch\nAnsyen Katedral la k ap sonnen nèf fwa,\nKi fè m sonje klas ou genyen an\nKi kòmanse a nevè\nGen yon moun ki manke\nYon moun pa t grenpe ti mòn Calle Tostado jodiya\nOubyen ti mòn Cueva De Salamanca\nPou chankre sou Calle San Vicente Ferrer\nPyebwa Cueva De Salamanca yo tris\nAkoz absans\nLonbray remakab ou ki ta\nMouvmante nan pa yo ki ret an plas\nPou kreye amoni.\nLi kalm anpil akoz absans ou\nPa tèlman gen anpil machin\nK ap desann Calle San Pablo\nBò San Polo,\nOtèl kote ou kite mak pye ou\nSa gen de jou\nLi kalm anpil nan ri Calle San Buenaventura,\nKote ki fè m sonje dènye avanti nou\nSamdi maten a 8:50.\nTout sa pase konsa akoz absans\nLonbray ou bò andwa sa yo\nPou kreye lanmou ak amoni.\n\n*Salamanca: vil espayòl sitiye nan nòdwès Espay. (Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Deskripsyo\n\nn\nOu kouche toulong\nde zye fèmen\nkòmkidire w ap di:\n«Men kwa manman w, men kwa papa w\nvin pile l si w kapab,\nMen mwen, pran m si w kapab!»\nMen, yon lago k ap dodo:\nsan kouri san kache byen repoze,\nyon bwalong ou bay kenbe\nOu layite w byen santi bon ouvètman\nkòmkidire w ap jwi yon bon jan van\nLonbray ou sanble silouwèt Mona Lisa\nmwens pati sekrè Davinci pa t pwentire a\nOu sanble tèt koupe ak Èv lè l te inosan,\nl ap repoze l jan lanati te kreye l, san pantan\nOu sanble tèt koupe ak rèn Anakawona,\npi bèl fanm yo dekri nan Istwa Ayiti Toma\nDan w yo, kouwè pa Choukoun\nmen pi bèl pase ivwa, koze presye ki atire tout moun\n2 Piramid ou yo, ki pa tèlman kout,\nsanble kou de gout dlo ak pa Choukoun tou: byen doubout\nOu se vrè richès lanati te kreye,\ntout yon min ki p ap janm fin epuize.\n\n(E. W. VEDRINE)\nKoleksyon: «Koze lanmou II»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Dezyèm endepandan\n\ns\nMwen tande Ayiti libere 7 Fevriye 86\nMwen bay 2 kout ri, kwe kwe\nAnn sispann kwè nan Tonton Nwèl!\nAnn sispann bwè nan bibon!\nAnn kòmanse bwè nan boutèy!\nDe ki endepandans w ap pale?\nMwen bay 2 kout ri, kwe kwe.\nOu ka pran sant yon dezyèm endepandans\nSe yon bèl rèv men li poko fèt.\nSe yon ti bebe ki nan vant toujou\nMen li poko akouche.\nAyiti ap endepandan, se lè tout chen va souse yon zo\nAyiti ap endepandan, se lèt tout fatra va disparèt\nSe lè tout chen va manje ak chat\nSe lè tout lou va manje ak ti mouton\nSe lè tout moun bwete va mache dwat\nSe lè tout avèg va wè\nSe lè dwadelòm p ap vle di dwèt moun\nSe lè Ti Pouchon va di Sentaniz: «Ann fè yon sèl\nNou tout se Ayisyen; ann pouse pou pi dvan!».\nSe lè sa a n a di: Dezyèm Endepandans!\n \n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Diskou yon kandida tafyat\n\nè\nDlo klè pike pike sa a ki rele kleren an,\nenben se dlo benit ki pral devlope Ayiti.\nLè m pran pouvwa sa a, ay !\nGade, m ap mete plantasyon kann tribòbabò nan peyi a\npou peyizan jwenn travay agogo.\nM ap fè pase yon lwa lachanm pou tout moun,\nsan distenksyon, plante kann tout kote.\nBon, gade, m sèmante ! Zafè peyizan ayisyen k pral koupe kann Sendomeng\nbon tèlman pral gen kann Ayiti, se braseros dominiken n pral anboche.\nPri sik ak tafya gen pou desann ba ba.\nTout bagay Ayiti gen pou vin dous kou siwo.\nSe lè sa a Ayisyen pral konn dousè peyi a.\nAfè sekirite a, sa pral dous dous dous !\nAfè gang k ap bay problèm, sa pral dous dous dous !\nAfè diplomat beton k te konn pran lari sou lòt gouvènman pou ti krik ti krak,\ngouvèlman nou an ap ba yo kleren gratis pou fè yo dòmi tout lajounen.\nMesye lachanm ki te konn fè dilatwa pou vote kèk pwojè lwa,\ngouvènman nou an pa pral ba yo tèt bèf pou fè sa,\nN ap vide danmjann kleren sou tèt yo pou yo vin dou dou dou\nZafè reyinyon k te konn fèt lachanm gran jounen ak depitèz, senatèz sou dwa lafam,\nenben tout pral fèt sole kouche pou medam yo vin dous dous dous\nZafè jounalis pou ti krik ti krak ap vin fè tripotay pou al bay,\nN ap achte yo ak lajan kleren peyi a pou yo vin dou dou dou\nNou tande tout moun ap kriye: o pri manje monte bwa, lavichè\nenben akoz pri tafya a ki pral desann, sa pral kaba tousuit !\nN ap kreye pwogram pou Lajenès tout kote\npou yo ka sispann kanpe nan tout kwen lari ap tyeke\nPral gen makrèl nan tout rakwen peyi a pou kreye anplwa pou yo.\nBon, nou wè sa inondasyon sot fè peyi nou an akoz pyebwa ki pa genyen,\nEnben gouvènman nou an pral plante kann tout kote ki dan griyen Ayiti:\nkann nan ravin, kann nan tèt mòn, kann nan tè plenn, kann nan falèz, kann kote k arid.\nN ap retounen ak yon nouvèl pwojè ASKO men fwa sa a,\nn ap met youn nan chak depatman pou kreye travay.\nDonk ak pwojè pati politik nou an, youn ki dous dous dous,\nNou sèmante swasanndisèt fwa sèt pou n mete peyi a sou ray devlopman.\n\nEmmanuel W.VEDRINE\nKoleksyon: Koleksyon: «Kri pou liberasyon»\nBon Nouvèl, novanm 2005 #423", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Divò\n\ns\nSi w ap divòse\nSèke w pa t byen marye\nOu te kwè nan vrè amou\nSe poutèt sa w te damou\n\nSi w ap divòse\nSe paske w jwenn twòp tèt chaje\nOu t ap viv nan lonbray inosans\nPaske w te panse lavi te gen sans\n\nSi w ap divòse\nSe paske w te mal kalkile\nOu pa t byen reflechi\nSou tout traka ki gen nan lavi\n\nSi w ap divòse\nOu ka gen yon rezon patikilye\nMwen pa konn poukisa\nM pa ka di anyen nan sa\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Douz liy pou l\n\ni\nSi w santi w fatige\nVin repoze nan bra m\nSi w vle kabicha\nVin apiye sou zepòl mwen\nSi w fatige ak lavi\nM ap ba w yon plas nan kè m pou repoze\nSi w santi w swaf nan lavi a\nMwen se fontèn kote w ka bwè\nVin bwè dlo m pou koupe swaf ou\nSi pesonn pa vle tande kri kè w\nZòrèy mwen tande soufrans ou\nMwen pre pou reponn priyè ou.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Egzamen pou kandida alaprezidans\n\nApre y a fin ranpli tout dosye nesesè\nJan ke lakonstitisyon mande pou fè,\nY a va parèt nan medya a\nPou kesyon sou egzamen bakaloreya a\nY a di pèp la sa yo regle deja pou Ayiti Tonma\nPolitisyen rat do kale, opòtinis, blofè, magouyè devan Bondye\nPosib pou al konpoze ak disètasyon ke yo pral fè peyi chanje\nMen anpil bagay pral devwale lè klou laverite koumanse pete\nLaverite se lwil, fòk kanmenm li flote pase l pa ka koule.\nPèp la ap suiv tout blofè magouyè raketè vòlè ki pral konpoze\nMen fout! Anpil deja gen mwayèn zewo bare.\nDonk kè tout kandida sou biskèt pase yo poko konnen\nKilès Tonsam vle chwazi kòm loreya\nPou 7 Fevriye 2006 e l bonè toujou, li poko twò ta.\nMen Ayiti Cheri se tè glise,\nSe tè k ka jete nèg menm kan li pa mouye\nTonton an ka chanje mwayèn elèv k al konpoze\nAnpil elèv poko konnen kouman egzamen pral ye,\nE sou ki bit yo kanpe.\nAnfen! Yon elèv oblije prepare l epi pran l jan l ye:\nBat pakè, konnen istwa jeneral, istwa rejyon an\nMen l posib tou pou loreya a se elèv ki pi konn kilti Tonton an.\nGade pa bouke je, li bonè toujou e sa depan kijan egzamen pral fèt,\nPase nan venteyinyèm syèk pèp ayisyen pa bèt byenke yo di l analfabèt.\nAnnatandan, men yon dal kesyon moun ka poze:\nPoudi egzamen an p ap tou prepare aletranje\nPou konpitè magouy al korije kòm kado teknoloji avanse?\nPoudi Tonsam pa konn kilès k ap loreya deja?\nPoudi p ap gen magouy nan yon tèl bakaloreya?\nPoudi pèp p ap pè pase Riyèl Vayan ak Riyèl Touman?\nPoudi egzamen sa a pa pral tounen yon move tan?\nPoudi egzamen sa a pa pral yon lòt inondasyon\nPou fin peri yon nasyon k gen yon dal pwoblèm san solisyon?\nPoudi y ap kite kèk elèv ki ta parèt serye pase tout bon vre?\nSe yon dal kesyon nou ka kòmanse poze\nAnvan kandida yo al konpoze.\n\nE. W. VEDRINE\nKoleksyon: “Kri pou liberasyon”\nMas 2005", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Eleksyon konfizyon\n\nTimoun mande gonmbo cho, ba li l nan plan men\nSi l boule, di l se pou sere dan mare ren\nPouki l bezwen plenyen lè l wè konplo mare?\nSe reziyen l, sere dan l epi pran l jan l ye\nTonnè krizòl! Ti konmèdè fè bon boule\nSe rezilta enpètinans timoun fwonte\nFwa sa a, wè pa wè antèman pa pou katrè\nKadav fin gate, gwo reta pou fòseyè\n\nKandida dasomann deja elimine\nKandida potanta pa wè kote yo ye\nPèp la konn sou men l pa konn fou lè l bwè tafya\nLi swaf, li bwè men l pa pèdi tèt li pou sa\n\nYon dal magouy pou Ayiti ret nan koma\nEnpas kot anpil kandida pran nan twa wa\nYon fanm ki gen tranche ki pa ka delivre\nL ap rele: «penn pou youn, alsiyis te pou de!»\n\n(E. W. VEDRINE)\nKoleksyon: «Kri pou liberasyon»\nnov. 2005", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Epi solèy la leve Ayiti\n\nSe nan w rèv mwen te ye\nEpi m espante.\nSe Kafoufèy mwen ta prale\nEpi lè m rive bò Simityè\nMwen pa wè okenn pòv k ap mande.\nO o,, m di: sa k pase?\nM di nan kè m, pinga jeneral la do\nVoye yo an vakans nan peyi Titanyen\nPaske l voye deja anpil pòv an vakans\nNan peyi sa a depi nan kòmansman 30 Septanm 91.\nAnpil moun pa t ka di yon mo\nJeneral ta te tou deja anyable,\nDonk, fòk ou ta riske vi w pou ta pwoteste.\nTe gen yon ti nèg ki vin pase kote m\nMwen mande l poukisa tout bayè Simityè fèmen\nLi di: «Mò yo te fè yon leve kanpe pou pwoteste»\nPa gen plas ankò anndan an\nBawon Sanmdi move kou kong\nLi rele anmwe, anmwe\nSimityè pa ka fout pran mò ankò!\nLi tèlman rele fò,\nLameri tande\nLè majistra a mande sa k pase,\nYo di l se mò nan Simityè Pòtoprens lan ki an grèv.\nMwen pete yon ekla ri\nEpi m di: mò yo te nan dòmi,\nPoukisa yo pa t leve kanpe lè Janklod te la?\nTi nèg la di m yo pa t kapab,\nTe chaje leyopa ak lòt bèt sovay\nKi t ap make pa vennkat sou vennkat\nBò Kav Tonton an.\nM mande l poukisa yon tèl simagri,\nLi di gen yon seri mò Tonton an\nTe voye nan peyi Sanchapo san rezon\nPou evite eskonbrit pete,\nYo te oblije bay Tonton an sekirite\nLè l t al na peyi sa a tou.\nMwen mande l si bèt yo toujou la ap fè pòs\nLi di depi Sèt Fevriye\nPèp la te fè yo ale.\nM kontinye wout mwen\nLè m rive Soudal, mwen pa t menm ka\nRekonèt kote m te ye.\nM wè se nan yon bèl site m ye\nM pa wè okenn ti kay kraze\nOkenn pòv k ap mande charite\nOkenn timoun pye atè ak bokit dlo\nSou tèt yo\nOkenn chen mouri bò lari\nOkenn rigòl santi\nM met de men nan machwè tèlman m sezi.\nDelaetan, mwen desann Premyè Avni\nM franchi nan Palmis\nM pa wè okenn kochon k ap kouri\nM pa wè okenn pil fatra\nM pa pran sant okenn santò\nM pa pran sant okenn chen mouri\nOkenn bagay santi.\nM make twa pa\nEpi m wè m ateri bò lekòl Jan Venntwa\nM kontinye desann toudwa\nM pa wè okenn tyoul blan\nOkenn mandyan k ap tann blan\nPou di: « I am hungry, give me five cents please »\nM franchi nan ri Magazendleta\nM pa wè okenn ray tren\nMwen wè yon mesye ki t ap pase\nMwen di l: eskize m mesye, kote ray tren yo,\nKisa Asko fè ak yo?\nLi di: «Tibonòm nan te vann yo anvan l pati»\nM met de men nan machwè m tèlman m sezi.\nKòm mwen te cho, m pa t ka jwenn dlo\nDonk m achte yon fresko\nEpi m kontinye mache al Kwabosal\nLè m rive, mwen pa wè okenn labou,\nOkenn salte Mache Anba.\nM wè se yon gwo mache kouvri,\nBèl bagay modèn\nMwen pa wè okenn mouch k ap vole.\nMi di: si Piram te la, kisa l ta di?\nDat l ap viv nan fredi Nouyòksiti\nJan l ta anvi wè mouch.\nM pa wè okenn bouretye,\nOkenn pòtè k ap pote,\nOkenn pòv anba galri k ap mande.\nMwen pa tande okenn moun k ap plenyen pou lavichè\nSouri nan figi tout moun,\nYo fre kou boujon yanm\nOu pa tande pesonn ap pale de zenglendo\nSe kòmsi tout t al nan peyi Sanchapo\nMen tout kote m pase, wè brigad vijilans monte\nPou ranfòse sekirite.\nMwen di, Ayiti va chanje\nAyiti va libere tout bon vre,\nEskanp figi l va kanpe,\nZòt va respekte pitit Desalin,\nLi p ap kontinye pase yo nan tenten.\nMwen di gen espwa, solèy la va leve Ayiti.\nMwen espante, m voup mwen reveye!\nEpi m wè solèy la leve.\nM di: apa se nan w rèv mwen te ye!\n\n(Emmanuel W. Védrine,\nKoleksyon: Kri pou liberasyon )", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Èske n ap kontinye tann Papa Leta?\n\nE. W. Védrine Creole Project\n\nEy! Ou menm wi!\nAvè w m ap pale, Ayisyen\nReveye w! Li jou, reveye w.\nReveye w nan tout domèn, pwofesyon, metye\npou patisipe nan kanpay chanjman an tande!\nDepi plis pase 200 ane n ap tann Papa Leta.\nN ap dechouke dechouke dechouke,\nKriye kriye kriye,\nManifeste manifeste manifeste,\nPlenyen plenyen plenyen,\nBoule kawotchou,\nKraze brize tout tan\nsa n pa ka kreye.\nEpi n refize aprann devlope lidèchip\npou n chanje mantalite n,\nchanje sitiyasyon povrete n.\nPou bouche yon ti twou nan komin nou,\nn ap tann Papa Leta.\nPou n jwenn manje chak jou,\nn ap tann Papa Leta vin fè chanjman nan\nagrikilti pou konbat mizè ak lavichè.\nN ap tann Papa Leta vin ban nou yon plat manje cho.\nPou kraze latrin nan Pòtoprens\n(pou sant yo pa kontinye dekonpoze moun),\ne pou met konfò modèn, n ap tann Papa Leta.\nPou ouvri yon ti wout nan komin nou pou 2 machin pase\nsan pwoblèm, n ap tann Papa Leta.\nPou ouvri yon ti lekòl tèt gridap nan komin nou\npou alfabetize timoun, n ap tann Papa Leta.\nPou jwenn yon ti dlo pou n bwè,\nn ap tann Papa Leta vin kapte l,\nvin fouye yon pui pou nou.\nMenm yon ti rezèvwa an beton\nyon gwoup peyizan pa ka met tèt ansanm\npou konstwi pou konsève dlo, dlo lapli pou wouze tè,\ny ap tann Papa Leta.\nPou konstwi yon ti klinik nan komin nou,\nn ap tann Papa Leta.\nPou kreye, devlope kèk ti biznis lokal,\nn ap tann Papa Leta.\nPou aprann 2, 3, 4 metye pou n siviv san kontinye mande,\nn ap tann Papa Leta ede.\nKilè n ap aprann libere tèt nou\npou pran responsablite n an men?\nNou pa reyalize Papa Leta demisyone lontan lontan,\ndepi syèk,\npou n pa kontinye pran mestin\nsou kont pentad mawon?\n\nKoleksyon: «Kri pou liberasyon»,\nJiyè 2019.", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Èske nou gen desandan?\n\nAnakawona te gen desandan\nKawonabo te gen desandan\nTousen te gen desandan\nDesalin te gen desandan\nChalmay  Peral te gen desandan\nBenwa Batravil te gen desandan.\nWi, nou ka pale de eritaj yo.\nE lidè raketè Ayiti yo?\nE nou menm Ayisyen ki temwen?\nN ap mande ki pichon ki tonbe sou Ayiti\nKisa k lakoz anpil nan nou pa gen desandan?\nEpi tout moun ap di:\nDepi lontan, Ayiti te yon peyi dan griyen\nKòmkidire pwoblèm politik yo\nPa t janm rann li mazora.\nKonpatriyòt, fè yon reflechi sou sa:\nKonbyen dan ou genyen?\nÈske nou gen 200 dan?\n\n(E. W. VEDRINE)\nKoleksyon: “Kri pou liberasyon”", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Esprime w!\n\n«Se nan biwo ou ye»\nKisa? Se nan peyi m mwen ye.\nKisa ou vle m pale?\nSe lang zansèt mwen te kite.\nO, o tande koze!\nSe kreyòl m ap pale!\n\nMwen nan peyi m\nEpi se lang kilti m.\nSa pou m fè pou enbesil\nK ap ri m!\n\nPrèske tout chan m yo an kreyòl.\nLè m ap chèche bèl pawòl\nM toujou panse an kreyòl\nMenm lè yo pa t vle m pale l lekòl.\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Fanm Ayiti\n\n(akostich pou fanm lakay)\n\nFanm Ayiti ap fè dal mèvèy depi lè\nAmerik panteko anba grif atoufè\nNou dwe bat anpil bravo pou Fanm brav sa yo,\nMerit pou tout rezistans dyanm Fanm Kreyòl yo\n\nAnakawona, ou menm Rèn brav Kiskeya,\nYanvalou pa ta sifi pou danse pou ou\nImaj pozitif bravou ou sèvi miwa\nTyovi Ayiti Cheri pou gade lespwa\nIstwa d Ayiti ap toujou nonmen non ou\n\nEmmanuel W. VEDRINE\nKoleksyon: \"Kri pou liberasyon\"\nHaiti en Marche, Vol.XXI, #29.  Aout. 2007", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Fanm kreyòl\n\nFanm nou yo bèl tout bon !\nWifout ! Se Fanm orijinal !\nGade souri nan vizaj yo !\nGade taye banda yo !\nAnn bat bravo pou Fanm sa yo :\nYon seri Fanm ki wè lwen,\nFanm ki gen rèv pou demen.\nChak kou nou wè y ap lite pou sa chanje,\nAnn voye yo monte\nBat bravo pou yo\nEpi sipòte yo.\nBat bravo pou tout Fanm Kreyòl k ap simen plan\nEspwa pou boujonnen chanjman.\n\n(E. W. VEDRINE)\nKoleksyon: “Kri pou liberasyon”", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Fanm lakay\n\nLakay gen bèl kreyòl\nLè m di kreyòl\nSe yon fason de pale\nSan m pa egzajere\n\nGen bèl mango fransik\nKi gen bonjan sik\nYo fè w grate tèt\nOu santi w ta fè yon sousèt\n\nAy! Yo gen w chalè twopikal\nTankou yon bagay ki te fèmen nan bokal\nFanm lakay bwòdè\nYo mache tèt anlè\n\nPafwa yo fè w fè anpil literati\nAvan yo resi di w wi\nYo konn fè w mache\nJouktan w vin yon pyepoudre\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Fanm marabou\n\nFanm marabou jansiv vyèlèt,\ncheve ou fè lonbray mwen\nBèl ranmye\nkoulè dore\nje chandèl\nvin poze sou bra w yo\npou chache lavi.\nBèl marabou,\nse ou menm ki te prete\nWa Kristòf parasòl ou\npou l pare solèy,\npou l te chita pran repo\nlè enkyetid te anvayi kè l.\nMarabou bèl po\npo vlou\npo fen\nou pa tonbe pou okenn nèg\nki damou\ntèlman ou konnen w bèl\ntèlman ou gen ògèy\nMen malgre tou,\nou fè bote lakou\nkòm fanm marabou\nLè van ap vante,\nkè ou pa sote\nou kanpe dyanm\npaske ou konnen ou p ap tonbe.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Fènwa ak klete an 1991\n\nAne 1991 se yon lòt paj nan Istwa d Ayiti\nKlèt te kòmanse ap blayi\nFènwa te kòmanse ap redui\nPèp la te kòmanse wè\nPaske l te gen lontan ap mache nan fènwa\nMagouyè te tankou\nChwal mawon\nYo kenbe nan chemen\nYo te kòm chat chen te fe malonnèt\nAnba pye zaboka\nMèkredi granmmaten\nAn 1991 pentad vole\nKalòj tranbe\nKòk Kalite beke\nPèp kanpe\nAn 1991 gason ak fanm vanyan kanpe\nMagouyè move\nIstwa pa t rete kanpe\nLi te kontinye ap mache\nZòt boude\nPaske pèp t ap pale\nPèp t ap voye leson monte\nMagouyè fè koutsan\nman kè pa kontan\nPèp la gen espwa\nLi te fatige pote yon kwa\nMagouyè te kontinye\nAp eseye fè chemen koupe\nPou bloke wout demokrasi\nYo te pè klète ki te blayi\nNan peyi d'Ayiti\nMagouyè sote\nMalveyan gen kè kase\nJounen Sèt Fevriye\nPwòpte tout kote\nOu pase\nPèp la te byen respire\nLi te kontan\nMen magouyè fè kout san\nPi devan\nMagouyè bay panzou pouvwa\nPou detwi lespwa\nMen yo pran nan twa wa.\n \n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Filalang lanmou\n\nYon tifi k te damou pou yon ti nèg\nTi nèg la mande l poukisa l renmen l\nManpzèl di l pa konnen\nO o, ti nèg di l p ap renmen\nLi pa nan badnen\nFòk li konnen dekiprevyen\nTi kòmè a chita l ap plenyen\nFinalman, yo vin fè on ti renmen\nLago bijou vin met pye\nTi fi a panse se tout bon vre\nNan bay sigo,\nFè tolalito,\nFè lago,\nToulede al bouche\nMenm kote.\nTi nèg la wè l mele\nTout bon vre\nLè tifi a pran sa oserye\nMisye pa ka kraze sa konsa konsa\nPou tifi a pa wè sa\nTanzantan li di l ap lage sa,\nAnpil fwa l renka renka\nTi kòmè a chita l ap plenyen\nTankou yon moun ki p ap byen mennen\nChak lè misye di l ap kraze sa.\nTifi a di ann fè yon pale sou sa,\nAnn reflechi sou sa\nYo kontinye ap bay sigo,\nFè menm tolalito\nLago bijou kontinye\nY al bouche menm kote\nKòmsi se de moun je pete.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "File\n\nMwen p ap file ou\nSe jis pale m ap pale ak ou\nMwen pa vin fè jakopyevèt\nMonte desann, ekri yon dal lèt\n\nGen file k sou blòf\nYo konn menm eseye fè twòp\nMonte desann\nJouktan yo tounen pwatann\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "File se yon lotri\n\nFile se yon lotri k dwòl\nDèfwa w jwe l ou soti\nDèfwa w jwe l ou pèdi\nMen sa k bon ladan l\nSèke w pa bezwen peye\nBoul yo anvan tiray\nSon w lotri k dwòl:\nOu pa konnen lè w ap soti\nOu pa konnen lè w ap pèdi\nMen fò w jwe l pou genyen\nTyala file dwòl,\nLi ka reze w.\nOu ka reve bèt volay,\nOu jwe vennkat\nEpi karannde fè lo\nOu pa janm konnen ki boul\nK ap fè premye, dezyèm, twazyèm lo.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Flè sovay\n\nTankou yon tè sèk\nK ap tann dlo k sot nan syèl,\nOu se lawouze k ka wouze l.\nTankou yon chamo k swaf\nK ap mache plizyè kilomèt nan yon dezè,\nOu se owazis kote l ka bwè.\nO, flè solèy san jaden\nJaden san jasmen!\nMyèl san rich k ap vole nan sezon prentan\nPoukisa w pa vonvonnen\nNan flè m kounyeya?\nWoz nan granchimen,\nPoukisa w refize fleri nan jaden m?\nOu ka devine kouman w\nEnpòtan pou mwen?\nEseye panse a yon bagay\nKi endispansab pou ou\nMiltipliye l pa mil\nEpi ajoute pwodui a\nSou santiman lanmou\nOu pa janm gen nan vi w\nRezilta a se kouman m panse a ou.\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Fòk sa fini!\n\nLè m gade Ayiti, lè m gade Ayisyen,\nM rele 2 rant dlo nan je.\nAnmwe! Anmwe!, gade kote nou ye!\nAnn sèmante pou n di fòk sa fini!\nAnn sèmante pou frè nou yo pa fè manje reken!\nAnn sèmante pou nou pa vann yo lòtbò dlo!\nFrè m yo, kilè n ap di fòk sa fini?\nKilè n ap goumen pou prestij nou?\n\nPou sa fini\nFòk nou ini,\nFòk nou chase tout malfini!\nSi nou ini,\nYon jou sa va fini.\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"text": "Si w renmen Ayiti\n\nOu pa ka egoyis, wè tèt ou sèlman\nOu pa ka eseye bloke oken pwojè devlopmanHaiti: 1805 Constitution\nOu pa ka fonksyone kòm espyon peyi etranje\nOu pa ka fonksyone kòm trèt pou nasyon ou\nOu pa ka nan konplote pou asasine prezidan\nOu pa ka rayi devlopman k ap fèt\nOu pa ka renmen koripsyon, magouy, rakèt\nSi w ap panse pou Ayiti demen, panse a tout sa ki bon\nSi w renmen Ayiti, ou dwe ede devlope komin ou soti\nSi w renmen Ayiti, ou pa ka bloke dyaspora k ap bay Ayiti lebra\nSi w renmen Ayiti, ou pa ka fè vi w ap kritike san jamè kreye\nSi w renmen Ayiti, ou pa ka nan kidnape, kreye ensekirite\nSi w renmen Ayiti, ou pa ka nan konplote pou kraze sa ki bon\nSi w renmen Ayiti, ou pa ka renmen fatra men pwòpte\nSi w renmen Ayiti, ou pa ka tyoul peyi etranje\nSi w renmen Ayiti, ou pa ka vann tè Papa Dessalines nan ak etranje\nSi w renmen Ayiti, ou pa ka yon parese k ap grate-santi\nSi w renmen Ayiti, w ap renmen devlope lidèchip efikas pou avanse\nSi w renmen Ayiti, w ap renmen fè travay sivik e benevola\nSi w renmen Ayiti, w ap renmen fonksyone nan disiplin e entegrite\nSi w renmen Ayiti, w ap renmen travay an konbit, youn ede lòt\nSi w renmen Ayiti, w ap renmen travay pou devlope fyète\nSi w renmen Ayiti, w ap renmen wè bèl pò ak ayewopò pou touris debake\nSi w renmen Ayiti, w ap renmen wè bèl pon, wout tout kote\nSi w renmen Ayiti, w ap renmen wè bèl pwogram pou ede oryante lajenès\nSi w renmen Ayiti, w ap renmen wè bèl wout pou desantralize peyi w,\nw ap renmen wè bèlte tout kote\nSi w renmen Ayiti, w ap renmen wè devlopman, enfrastrikti ki dwe fèt\nSi w renmen Ayiti, w ap toujou panse nan tout fason ou kapab ede\nSi w renmen Ayiti, w ap wè l nòmal pou travay di pou kontribye\nSi w se palmantè, ou pa ka bloke pwojè lwa pou devlopman,\nyo pa dwe peye w anba tab pou vote lwa k ap ede Ayiti avanse\nW ap renmen wè devlopman nan tout nivo\nW ap renmen wè elektrisite blayi tout kote\nW ap renmen wè kanal pou awoze tè tout kote pou Ayisyen jwenn manje\nW ap renmen wè kanmpous inivèsitè nan chak depatman\nW ap renmen wè lekòl gratis e obligatwa pou timoun tout kote\nW ap renmen wè pwojè agrikilti, rebwazman e pwoteksyon anviwonnman\nW ap renmen wè yon lame dyanm pou sekirize Ayiti pou tout moun evakye san kè kase lè yo vle.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Ann pale de bwa ak fri Ayiti\n\nKisa nou konnen de bwa ak pwebwa an(n) Ayiti? Kesyon sa a, se pa pou bay yon ide de sa m konnen apwopo pyebwa Ayiti Toma. Toudabò, mwen pa yon konesè nan zafè bwa ak pyebwa men mwen gen yon apresyasyon pou yo depi piti. Yo jwe yon gran wòl nan lavi m lè m te piti, non sèlman paske m fèt alakanpay, men m gade yo tou kòm tout sa ki te fè pati anviwonnman kote m t ap viv la. Se ta yon kontantman estraòdinè pou mwen pou m ta pibliye yon rechèch konplè sou pyebwa Ayiti. Mwen bese byen ba pou m retire chapo m devan tout otè ki te fè yon kout plim sou zafè pyebwa Ayiti. Aktyèlman, se youn nan gwo pwoblèm peyi nou ap travèse lè nou wè yo fin koupe bwa yo pou fè chabon. Yo koupe pyebwa ki bay fri pou moun manje. Tout pwoblèm sa yo vin ogmante sou pwoblèm ewozyon an ke peyi a ap sibi e sa koze lapli pa tonbe. Si pa gen lapli, peyizan pa ka travay tè e jiskounye gouvènman yo pa kreye yon sistèm irigasyon atravè peyi a ki ta ede peyizan wouze tè. Èske se sous ak rivyè ke nou pa gen ditou nan peyi a pou fè baraj? Èske se enjenyè, agonòm nou pa genyen? Èske se yon madichon nou genyen pou n pa janm avanse tankou lòt peyi? An(n) Ayiti, nou chaje ak enjenyè, agonòm men biwo tout chita nan kapital peyi a ki pa gen tè pou travay. Tout moun nan kapital la bezwen manje men bannann ak patat pa grandi Pòtoprens. Li lè pou tout Ayisyen pran konsyans de bezwen peyi a, li lè pou yo mete tèt ansanm pou yo tout panse a avni Ayiti nan venteyinyèm syèk la.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye mango\n\nmango\n\nPye mango. Photo F. & F. Biaggi.\nPye mango bay mango. Pye manyo se youn nan pi bèl pyebwa nou yo. Gen plizyè tip mango Ayiti: mango abriko, aryèl, batis, blan, fil, fransik, jeremi, kanèl, kòdòk, kòn, labich, miska, miskèt, moulat, po fen, won , elatriye.\n\nMeyè fason pou plante mango se pepinyè pou fè ak grenn mango yo apre yo fin sèk. Mango sot tonbe lè yo mi. Lè van ap vante, mango mi tonbe. Gen moun ki monte yon pye mango pou yo ka manje mango. Lè ou monte yon pye mango, ou souke kèk branch mango, mango mi tonbe. Gen moun ki keyi mango ak wòch, flonn. Avan mango mi, li te vèt. Mango vèt pa tonbe. Gen plizyè fason pou manje mango: ou ka manje l ak kouto, kale l ak dan, fè sousèt ak li. Mango fil ak mango kòn se mango ki pi fasil pou fè sousèt ak yo. Pou fè sousèt ak yon mango, ou frape l sou yon bagay di jiskaske ou Petri l. Li vin tankou yon manmèl w ap souse. Yo rele sa «tòtòt» tou. Nan lòt peyi, yo fè ji, sirèt, savon avèk lòt pwodui ak mango. Si lakay te gen endistri, nou ta ka fè bagay sa yo tou. Anpil mango konn gaspiye Ayiti paske nou pa gen izin pou n ta fè yon bagay ak yo. Nan mwa jen, jiyè, moun jwenn anpil mango Ayiti.\n\nGen rejyon peyi a ki espesyalize nan kèk mango. Jeremi gen yon repitasyon pou mango jeremi ; Okap repite pou mango batis; Gonayiv repite pou madan fransik . Nan kapital la, Pòtoprens, pa gen yon espesyalite paske moun pa kiltive nan kapital la. Men w ap jwenn anpil nan pye mango sa yo ke moun plante lakay yo. Pòtoprens se yon pwen de rankont tou kote machann nan kat kwen peyi a vin vann mango sa yo. Anpil moun ki fèt nan kapital la vin konnen mango sa yo atravè machann yo.\n\nLewogàn repite pou mango fransik ak mango miska . Mango miska a gen yon gou estraòdinè; nanpwen mango dous konsa. Po l fen, li tou won. Lòt kote w ap jwenn mango fransik se Laplèn.\n\nN ap jwenn varyete mango sa yo Ayiti: abityela, abriko dlo, akòdò, ameli, anjelik, answa, aryèl, aselwi, badyo, bata, batis, bèf, blan, ble, bonbe, bonbon, bonkira, bosye, bourik, chalè, chèl, chilpiti, datis, dega, di, difonsèl, disèl, dite, dlo, dòf, dosou, doudous, dyonn long, dyonn won, fal fann, fanm blanch, fil, gèp, gistav, gra, grenn bèf, grenn si, grenn toutou, jan mari, jenn jan gwo po, jeremi, jili, kachiman, kadril, kafe, kakadyab, kakapoul, kakòn, kalite, kan nan pwen, kanèl, kanf, kawòt, kay, kilns, kòdòk, kolèt, kòn, koton, kou boutèy, kountedi, kowosòl, labèl Dayiti, labich, lakansyèl, lakolo, lanmidon, lanni, lapolis, lasann, lèt, madan fransis, madan jan, magarèt, manchèt, manmye, mann ilè, Mari wòz, menvil, mesye fransis, mi wòz, mikayèl, miska, miss, monben, moulat, nèt, nimewo 11, p! a tout dyòl, pak, palmès, panyòl, paskal, pè, penn sik, pit, po fen, po rèd, porye, potas, poze papye, prin, remonsin, sann, sen michel, sik, simon, sirèt, tèmantin, tete, tete tifi, tèton, ti bèk, ti bilon, ti blak, ti bòzò, ti bwa, ti bwason, ti eme, ti glise, ti klo, ti kouzin, ti koyo, ti lodat, ti long, ti loran, ti mera, ti michèl, ti po rèd, ti pwav, ti sik, ti sya, ti wòz, tifi, toutou, twò dous, tyou bèf, vedin, vouzèt, vyann, vyolèt, wozali, yann, yaya, yil, zabriko, ze, ze kodenn, zege, zès, zilat, zozon… (ref. Plant ak pyebwa tè d Ayiti, François Séverin, 2002)", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye labapen ak pye veritab\n\nArtocarpus altilis\n\nPye labapen. Photo F. Palli\nOu wè yon labapen deja? Kijan li ye? Kikote ou te wè l? Lè labapen mi, li sot tonbe menm jan ak mango. Yo keyi labapen. Pou keyi labapen, ou monte sou pye a ak yon gòl epi ou pike yo nan kòlèt. Gen moun ki keyi yo vèt san yo pa mi men yo rèk. Li pi bon lè yo keyi yo mi. Lè van ap vante, labapen mi tonbe. Gen pye labapen ki wo anpil; moun pa monte yo fasil. Chak maten, gen moun an pwovens ki al anba pye labapen pou al wè si genyen ki tonbe. Pye labapen se yon bwa ki gen gwo fèy. Li sanble tèt koupe ak pye veritab. Pwovèb la di ou: Fèy manyòk sanble mapou men yo pa menm. Lè pye labapen ak pye veritab jenn fi, yo sanble kou de gout dlo. Se lè yo fè pitit pou wè ke yo pa jimèl.\n\nYo fè pepinyè ak grenn labapen pou al pike lòt kote. Grenn labapen jèmen. Labapen toujou gen yon seri ti pikan sou li. Yo ka pike moun lè yo vèt. Lè labapen an mi, pikan sa yo mi tou; donk, yo pa pike moun. (Lam)veritab pa gen pikan sou li. Lòt diferans ant de sè sa yo tou se nan fèy yo. Fèy (lam)veritab pi mens ke fèy labapen epi l fann plis. Pye labapen se yon bwa ki renmen libète l tandiske pye veritab renmen makrèl. Yon pye veritab gen dwa pouse lòt ti pye veritab ozalantou l, espesyalman lè yo koupe rasin nan yon kote. Veritab pa gen grenn menm jan ak labapen. Donk yo di grenn labapen, yo pa di grenn veritab. Se rasin pye veritab la yo plante ou koupe pou l kapab repwodui.\n\nKijan yo manje labapen? Yo bouyi, boukannen labapen anba sann cho. Lè yo bouyi l, yo mete sèl ladan pou ba l bon gou tandiske lè yo boukannen l, yo pa mete sèl ladan. Pou manje labapen bouyi, ou kale, retire l nan sak ki vlope l la pou kapab pran grenn nan. Lè li fin bouyi, ou kale grenn lan pou retire ekay ki kouvri l la. Po sa a di menm apre lè li fin bouyi oswa boukannen. Machann labapen konn pase yo solèy avan yo bouyi yo. Se yon fason pou yo pa gate vit. Labapen pa gen sezon espesyal li donnen.\n\nPou manje (lam)veritab oubyen ou kapab bouyi l, fri l, oswa boukannen l. Veritab gen bonjan vitamin ladan. Gen kote yo fè tonmtonm ak li. Machann fritay Pòtoprens fri l pou vann ak lòt fridòdòy. Yo bay veritab ti non jwèt sa a: vip pip kale bouyi . Sa vle di depi l tonbe, pa gen pèdi tan, se kale mete l bouyi. Tè plèn tankou Lewogàn bay anpil veritab. Gen moun ki angrese kochon ak veritab. Yo itilize gonm labapen ak veritab tou. Timoun ki renmen kenbe zwazo tann pèplen pou yo ak gonm lan. Kijan yo fè sa? Yo pike pyebwa a epi l bay yon lèt blanch, epè. Yo mete lèt sa a nan yon ti mamit oswa nan yon ti kwi. Yo bouyi l epi l vin tou nwa. Yo pran gonm sa a yo mete l sou branch bwa kote zwazo yo poze. Depi pye yo pase sou li, y ap kole; yo p ap ka vole. Pye yo pran, zèl yo pran tou. Lòt bagay yo fè ak gonm sa a se anplak pou leve biskèt moun ki tonbe. Anplak sa a konn grate kou pwagrate. Anplak la tonbe pou kò l. Si moun lan mouye l souvan, l ap dekole san lè l poko rive. Li gen yon sant makawon tou.\n\nYoun nan konesè sou zafè bwa, Frederic Burr Reynaud (1884-1946), rapòte ke sè sa yo antre Ayiti nan ane 1788 nan zòn Lenbe pa yon sèten Belin de Villeneuve.\n\nPawoli: Pye labapen sanble ak pye veritab men yo pa menm .", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye zaboka\n\nPye zaboka se yon bèl pyebwa ki gen bèl fèy. Men gen plizyè tip zaboka menm jan gen plizyè tip mango. Gen rejyon Ayiti ki espesyalize yo nan kèk tip prensipal. Ki tip zaboka ki pi repite kote w soti a?\n\nPou plante zaboka, ou kapab fè pepinyè ak grenn zaboka pou al plante lòt kote. Pa konfonn avoka ak zaboka . Yo chak defann koze pa yo. Zaboka kapab defann ou devan mayi moulen, patat, kasav, bobori. Avoka ka defann ou nan tribunal pou yon kòz oubyen yon bagay ke yo akize ou. Yo manje zaboka mi. Lè zaboka mi sou pye, yo konn sot tonbe. Lè van ap vante, zaboka mi tonbe. Yo keyi zaboka ki rèk, yo toufe yo pou yo ka vin mi. Kabrit, chen ak kochon se twa bèt Ayiti ki pi renmen zaboka. Yo angrese kochon ak zaboka tou. Yo konsève grenn zaboka pou bay kochon ak kabrit manje lè gen rate manje pou bèt yo. Yo itilize zaboka tou nan lòt peyi pou fè pomad pou cheve ak grès.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Defann mwen m ap defann ou zaboka\n\nLè m ap tranche w\nBouch mwen kouri dlo\nMwen p ap pale sèlman de zaboka dlo\nMen tout lòt Zaboka mi\nZaboka mi, se ou ki defansè m\nDevan mesye sa yo:\nPatat, kasav, bobori, kabich ak mayi moulen\nDefann mwen devan yo pou m pa wont\nMenm jan konpè chat te wont\nApre malonnèt konpè chen te fè l anba pye ou\nMèkredi granmmaten\nDefann mwen zaboka\nPou sizanka\nKasav ta kwoke nan gòj mwen\nDefann mwen\nPou sizanka\nChen, kabrit ak kochon\nTa atake ou\nPou m ka pran pou ou\nMwen konnen kòman yo damou pou ou\nLè yo jwenn ou, yo ka devore ou\nTèlman yo swaf ou.\nMwen jalou de ou menm jan\nChen pa ta renmen chat pran ou\nDefann mwen zaboka\nM ap defann ou tou\nSilvouplè defann mwen\nDevan mayi boukannen.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye kokoye\n\nCocos nucifera\n\nPye kokoye. Photo F. Palli\nPye kokoye bay fri ki rele kokoye oswa kòk . Moun bwè dlo kòk, yo manje nannan kòkoye. Lè kokoye a pa rèk, yo manje l, yo rele sa nannan . Nannan kokoye bon anpil ak kasav oswa bobori. Yo manje kokoye rèk ak kasav, pen oswa bobori. Yo graje kokoye pou kapab pran ji a. Yo mete ji a nan manje tèlke mayi moulen, yo fè kremas avè l. nan peyi etranje, yo itilize kokoye pou fè anpil pwodui tèlke lwil, grès, pomad pou po. Meyè fason pou keyi kokoye se monte pou monte pye a; ou rache l nan grap li. Ou gendwa rache grap la nèt. Depan de wotè pye kokoye a, ou ka pa fè anpil efò pou keyi l. Gen pye kokoye ki wo anpil, gen kokoye basèt tou. Kokoye Damyen yo gen yon repitasyon pou wotè yo, tèlman yo kout. Selon wotè ou, ou gendwa pa menm monte pye a pou keyi kokoye. Si l ta yon ti jan wo, ou gendwa keyi l ak yon gòl. Tout fri ki vin nan grap gen yon kòlèt . Si ou kase kòlèt la, l ap tonbe. Kokoye se yon fri ki chich. Li pa tonbe atè; se keyi pou keyi l. Lè yo di yon moun kokoye, sa vle di: yon moun kourèd , yon moun chich , yon peng . Se yon danje pou moun rete anba pye kokoye lè y ap keyi l. Si pa malè li ta tonbe sou tèt yon moun, pa gen lavi pou li ankò.\n\nYo fè tonnèl ak fèy kokoye. Gen anpil kote andeyò ki gen tonnèl. Anpil moun fè tonnèl pou frechè. Lè li fè cho, yo pa rete andedan kay la; tout moun anba tonnèl, kare (kage) chèz yo ap pran ti van. Lè moun mouri tou an pwovens, yo monte tonnèl pafwa. Se anba tonnèl la moun ap jwe zo, domino, bwè gwòg, bay istwa pandan veye a. Apre nevyèm (nevèn), yo kraze tonnèl la. Yo fè tonnèl tou pou rezen ak joumou donnen. Rezen ak joumou renmen detire, dodomeya kò yo. Gen flè ki renmen blayi kò yo sou tonnèl tou.\n\nYo toujou di pye kokoye se bwa ki rale loray. Donk, lè loray ap gwonde pa rete anba pye kokoye.\n\nPwovèb : Ou pa janm konn kot dlo pase li antre nan kokoye .\n\nKilti : Yo fè pepinyè kokoye pou al plante lòt kote.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Nègès ki fè bote rivaj mwen yo\n\nPa gen konparezon ak bèl fèy ou\nByenke palmis ap taye banda l tou\nOu fè bote Lanmè Karayib la\nOu fè bote rivay mwen yo\nFèy ou yo bèl,\nYo gen yon koulè dore\nPafwa ou panche\nYon jan pou m manyen cheve w,\nPou m jwe ak krenyè w\nNègès bèl kreyè,\nM renmen koupe cheve w\nPou sèvi m parasòl\nFèy tòl\nPa ka wè la.\nLè m bwè dlo w,\nLi rafrechi kè m,\nLi koupe swaf mwen.\nAnba tonnèl mwen,\nOu batay ak solèy la pou mwen\nPou l pa frape m.\n\nO kokoye!\nM ta koupe w\nChak jou pou m manje\nNannan w,\nPou desann chalè m\nPou rafrechi kè m.\nM ta graje w\nChak jou pou m souse w,\nPrije w\nPou ti kremas mwen,\n\nPye kokoye, bèl nègès k ap taye banda l\nLè van ap vante pou l fè palmis fè jalouzi.\nNègès chich, nègès ki p ap bay konsa konsa\nMen se pran pou pran\nPoutèt sa, m pral monte sou ou,\nM ap degrape w\nKoupe w\nEpi m manje nannan w.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye Palmis\n\nArmoirie d'Haïti\n\nMenmsi Ayisyen pa konn tout pyebwa ki gen Ayiti, men yo tout wè yon pye palmis sou lajan peyi a ak sou drapo bikolò a. Anpil fwa lè y ap fè paryaj Ayiti, yo pran yon senk kòb voye l anlè. Gen moun ki parye sou tonton , genyen ki parye sou palmis . Nan drapo ble e wouj Desalin lan, nou wè yon pye palmis kanpe tou drèt kou Lakrètapyewo. Palmis se yon bwa ki reprezante libète pou nou. Pa gen pyebwa ki ka fè konpetisyon ak palmis nan wotè. Palmis se yon bwa ki renmen libète l. Li toujou pou kò l. Li domine peyizaj la. Anpil zwazo poze sou palmis oubyen pye palmis pou manje grenn palmis. Anpil ranmye renmen manje grenn palmis; donk, anpil fwa yo poze sou pye palmis pou manje grenn nan. Gen anpil zwazo ki renmen fè nich yo nan pye palmis. Gen moun ki panse bèt yo pa gen lespri. Poukisa yon zwazo al fè nich li nan yon pye palmis? Mwen ta di pou plis sekirite paske palmis se yon bwa ki wo. Se pa yon pyebwa moun pral monte fasil pou deniche nich yo. Palmis gen fèy long ki ta vle sanble ak fèy kokoye men fèy sa yo pa dore, yo gen koulè ble. Palmis se fanmi ak pye kokoye, menm jan pye labapen se fanmi ak pye veritab.\n\nNouriti : Yo manje chou palmis. Li bon anpil kòm legim. Se pa yon bagay ou jwenn souvan.\n\nItilizasyon : Yo koupe palmis pou fè planch pou klise kay an pwovens. Palmis se yon gwo pyebwa; li gen gwo twon, diferan de pye kokoye. Se youn nan rezon ki fè yo pa monte l souvan. Lòt rezon an sèke li pa bay fri pou manje. Palmis bay bèl tach. Ou poko janm kouche sou yon tach frèch? Lè chalè, moun konn kouche sou tach pou frechè. Lè tach la mi, li sot tonbe pou kò l. Gen kote an pwovens moun itilize tach pou kouvri kounouk yo. Yo konn bare kounouk ak li pou pwoteje l kont van ak lapli. Yo konn pyese twou kay pay ki koule ak li. Yo bay kochon grenn palmis la manje tou.\n\nDimanch ramo se yon dimanch kote anpil katolik achte branch ramo. Yo mare l nan ponyèt yo oubyen yo fè ti goumèt ak li. Se yon senbòl an souvni Jezikri lè l te antre triyonfalman nan vil Jerizalèm yon semèn avan l mouri. Ou konn kote ramo soti? Se ti fèy ki fè pati kè palmis la oubyen flèch palmis la ki pwente ap gade lesyèl. Moun koupe palmis la avan dimanch ramo pou kapab itilize oubyen vann ti fèy espesyal sa yo avan dimanch ramo. Se nan epòk sa a moun jwenn chou palmis la pi fasil pou manje.\n\nKilti : Yo fè pepinyè ak grenn palmis pou al plante lòt kote. Men pifò pye palmis Ayiti yo se nan bouch zwazo grenn yo sot tonbe epi yo leve. Donk zwazo yo fè anpil bagay nou pa fè.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pyebwa libète\n\nPalmis, mwen konnen poukisa\nOu fyè konsa\nOu se senbòl libète\nSe sa k fè ou toujou nan tire pye\nAk pye kokoye\nPalmis, tout lòt pyebwa yo konnen ou\nKòm bwapiwo,\nGrennpwonmennen\nOu wè tout bagay\nOu konn tout sa k ap pase.\nMwen renmen parye sou ou\nMwen pa renmen parye sou tonton\nAnpil se magouyè\nDyòl bòkyè\nMalveyan\nGrandan\nGouloupya.\nYo pa t goumen pou libète\nMen ou te kanpe dyanm sou tè Desalin ak Tousen\nDepi anvan 1804,\nPalmis, ou kanpe drèt kou Lakrètapyewo\nAp fikse lesyèl.\nOu kanpe drèt tankou Chalmayperal\nOu fè m sonje\nEwo nou yo\nLè m gade w,\nM ta renmen tout Ayisyen\nFyè tankou w,\nLib tankou w\nMenm jan ou gen libète ou pami lòt pyebwa yo\nM ap parye sou ou\nM p ap parye sou tonton\nTonton ka blofe m\nMwen pi fè branch ou yo konfyans\nMenm jan zwazo yo fè yo konfyans\nPou pa deniche yo.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye kayimit\n\nOu wè yon pye kayimit deja? Se yon pyebwa ki gen fèy koulè bwonz oubyen vyolèt. Pye kayimit se yon pyebwa ki chich anpil. Li pa tonbe menm jan ak mango. Menm lè kayimit mi li p ap tonbe. Li pito rete seche nan branch li. Se yon chichadò menm jan ak kokoye. Ou monte pye kayimit pou keyi kayimit. Lè yo vèt, yo gen yon gonm ladan, yon sòt lèt menm koulè ak lèt labapen oswa veritab. Li gen gou rak. Lè l mi, gen yon ti gonm ki ka kole nan moustach moun. Kayimit vyolèt, se kayimit ki pi popilè Ayiti. Se pa yon fri ki di lè l mi. Ou annik peze l epi nannan l ouvè; li bay yon ji ki dous. Kayimit mawon, kòm non an endike, se pa yon kayimit w ap jwenn souvan menm jan ak vyolèt la. W ap jwenn kayimit mawon nan bwa, nan mòn. Ranmye se yon zwazo ki renmen grenn kayimit. Anpil fwa ou wè yo sou pye kayimit, anba pye kayimit dèyè grenn.\n\nPwovèb : Mizè fè chen monte kayimit .", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Fanm marabou jansiv vyolèt\n\nCheve ou fè lonbray pou mwen.\nBèl ranmye\nKoulè dore\nJe chandèl\nVin poze sou bra ou yo\nPou chache lavi.\nBèl marabou,\nSe ou menm ki te prete\nWa Kristòf parasol ou\nPou l pare solèy,\nPou l te chita pran repo\nLè enkyetid te anvayi kè l.\nMarabou bèl po\nPo vlou\nPo fen\nOu pa tonbe pou okenn nèg\nKi damou\nTèlman ou konnen w bèl\nTèlman ou gen ògèy\nMen malgre tou,\nOu fè bote lakou\nKòm fanm marabou.\nLè van ap vante,\nKè ou pa sote\nOu kanpe dyanm\nPaske ou konnen ou p ap tonbe.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye sapoti\n\nOu pa janm wè yon pye sapoti ? Lè m ap pale de dousè fri yo, mwen pa ta renmen di se sapoti ki pi dous nan tout. Lòt fri ta fè twòp jalouzi. Men kanta dous, sapoti dous tout bon. Mwen pa konn sa chovsouri yo panse. Sapoti pa yon fri ki onnèt menm jan ak kèk lòt fri. Fòk ou fè efò pou keyi l. Pou keyi l tou, sa pa fasil. Pafwa, fwomi ap monte desann paske anpil fwa yo gen nich yo anlè a; fèy yo toufe e pafwa gen bonjan nich gèp nan fèy yo ki ka bobo yon nèg. Santi bon koute chè , donk ou pa jwenn sapoti atè menm jan ak mango. Se pa yon fri ki gwo; li pi piti ke kayimit, li won. Anpil fwa, yo keyi sapoti, yo mete yo toufe pou ka vin mi. Yo gen po fen, yon po jòn, yon sant agreyab epi se koupe dwèt. Li fasil pou kale yo ak kouto.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Sapoti ou dous\n\nSe pa lwanj m ap fè pou ou\nPou pa vin ògeye\nMen ou dous anpil\nMalgre ou chich.\nMwen p ap kite lòt fri tande sa\nPou evite jalouzi.\nKit ou Dikini\nKit ou Jakmèl,\nSe menm manmèl\nMenm dousè\nMenmman\nParèyman.\nMwen pa bezwen\nKonnen\nSi ou te soti Jamayik\nOubyen Ziltik\nYon sèl bagay\nM wè w tout kote Ayiti\nM ta mòde w,\nTranche w\nWoule w nan men m\nAnvan m manje w.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye kachiman\n\nAnnona squamosa\nKachiman kanèl. Photo F. Palli\nOu wè yon pye kachiman deja? Se pa yon fri ki tèlman popilè Ayiti menm jan ak mango. Se yon fri won prèske menm gwosè ak kayimit. Yo konn keyi yo mi sou pye. Yo konn toufe yo tou pou vin mi. Gen yon tip kachiman ki rele kachiman tyèbèk . Kisa ki fè yo parèt yon ti jan diferan de kachiman regilye yo? Kachiman tyèbèk gen yon seri ti boul oval sou li. Lè l mi, ou gendwa rache chak ti boul sa yo pou manje jiskaske ou jwenn nannan an. Kachiman tyèbèk gen yon koulè gri epi pwent ti boul yo kòmanse vin nwa lè l ap mi. Kachiman regilye vin woz tankou yon flanman woz lè l mi. Yo fè ji pou bwè ak kachiman.\n\nSe yon bwa ou jwenn pa aza. Timoun Ayiti ak elèv lekòl se fouyapòt nan bwa. Donk, li fasil pou yon timoun konnen kote ki gen yon pye kachiman nan zòn lan.\n\nDesè : Yo gendwa manje kachiman ak kiyè, men se yon pwoblèm pou moun timad ak moun afre fè nan sosyete paske tanzantan fò ou ap krache grenn lan .\n\nKilti : Bon, pa gen reyèlman yon kilti kachiman menm jan gen yon lòt kèk fri. Yo kapab fè pepinyè ak grenn yo pou al plante lòt kote.\n\nItilizasyon : Moun ki fè remèd fèy konn enpòtans fèy kachiman. Li bon pou foulay. Lè yon moun foule nan pye, yo konn bouyi fèy kachiman mare sou li ak mayi moulen cho pou dezanfle l.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Lè m monte yon pye kachiman\n\nPye kachiman se pa yon bwa\nM monte fasil\nPaske m pa wè l fasil\nMen m kirye de tout pyebwa\nPou m wè sa k la\nLè m jwenn yon pye kachiman\nPa aza\nFò m gade sa k ladan\nM bezwen konnen si se kachiman tyèbèk\nSi se lachin\nMenmsi m pa jwenn kachiman\nM p ap fache\nPetèt m ka jwenn kèk nich\nPou m deniche:\nNich kit\nNich toutrèl\nNich madansara\nEksetera era…\nLè yon bouk kabrit kouri dèyè m,\nPou pye kachiman\nKa sove m\nSe sou li m monte\nPou m al kache\nJouktan kabrit la ale.\nLè m tonbe sou pye m\nOubyen lè m foule pye m,\nM ap monte yon pye kachiman\nPou m degrape fèy mare sou li\nPou defoule l.\nPye kachiman\nSe pa yon bwa\nM monte souvan.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Pye kakawo\n\nKakawo\nPye kakawo. Photo ©Barbadine\nPye kakawo renmen frechè. Se yon ti pyebwa ki renmen konpay. Li renmen lòt pyebwa prete l parasòl yo pou l ka pare solèy, pou van pa anmègde l. Petèt se paske l piti a. Pye kakawo se yon bèl ti pyebwa, fèy li byen soup, byen laj. Pandan premye ane a, li fleri; lòt ane, li kòmanse pote fri. Grenn kakawo a fèmen nan yon sòt kapsil. Lè kakawo a bon, yo mete l nan solèy pou l seche. Apre l fin seche, yo ka vann li nan mache, vann li ak espekilatè menm jan ak kafe. Se yon danre ki bay kòb. Lewogàn se youn nan rejyon Ayiti kote yo te konn kiltive l lontan men ak gwo pwoblèm agrikilti, kilti kakawo vin neglije.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"text": "Eske Ayiti reyèlman bezwen yon akademi kreyòl?\n\nEmmanuel W. VEDRINE\n\n(Haiti en Marche, Vol. XXIII #43. Nov. 2009)\n\n«Pou poze baz yon akademi kreyòl ayisyen: kèk konsèy pratik» se yon atik Tontongi (Eddy TOUSSAINT) pibliye nan revi Tanbou (otòn 2009). Avan m al pi lwen nan kritik sa a, kòm ekriven kreyolofòn ki familye ak «reyalite Ayiti», yon sijè mwen ekri sou li deja nan zèv literè m yo, m ap di Tontongi se youn nan otè ayisyen k ap viv nan vil Boston, ki gen anviwon yon ka syèk depi l ap eseye fè yon travay «konsyantizasyon» ak plim li pou eseye reveye milye entelektyèl ayisyen an nan dyaspora a kou nan manman peyi a, Ayiti.\n\nAvan n antre nan plis detay, n ap di li enpòtan pou salye efò kèk piyonye ayisyen nan domèn «Etid Kreyòl» ki ouvri baryè a pou plizyè moun ki pral fè rechèch nan domèn lan pi devan. Konsa, nou pa ka bliye: (filològ) Jule FAINE, (lengwis) Suzanne COMHAIRE-SYLVAIN (otè ki premye ekri sou «deskripsyon lang nan»), Charles-Fernand PRESSOIR (kreyatè òtograf ki itilize ant 1945 e 1980), Carrié PAULTRE (fondatè Boukan, jounal kreyòl).\n\nN ap di, wi li enpòtan pou (ekriven, chèrchè, lengwis, otè) ayisyen ekri gramè, diksyonè, roman, liv  (tout kalite) nan pwòp lang matènèl yo (kreyòl) si yo gen posiblite fè sa, men nou pa kwè fò nou ta rete tann jis nou tounen pwatann «swadizan konesè» k ap pale de kreyòl (an fransè) pou vin fè sa. Prèv la sèke (prèske) tout lengwis ayisyen (alesepsyon Yves DEJEAN1, ak kèk ti grenn ankò) pa ekri an kreyòl pou ta pwomouvwa lang sa a. Piblik ayisyen an poko li travay yo.\n\nMalgre non Pradel POMPILUS pa yon non enkoni nan milye entelektyèl ayisyen e nan rechèch sou kreyòl Ayisyen2, men li te gen anpil opòtinite pou l ta pwodui plis sou kreyòl (e pi presizeman, an kreyòl tou) aprè tèz doktora l («La langue française en Haiti») li prezante Université Sorbonne, kote l enkli yon bon valè leksik kreyòl ki kolekte e analize) ak yon «tèz konplemantè» li prezante ki gen pou tit : «Lexique créole-français»3 (1958). Kòm se fransè ki te «lang ofisyèl» Ayiti alepòk Pompilus t ap anseye, donk li ta prezante konferans li yo nan lang ofisyèl la pou kontinye leve banyè lang fransè a byen wo nan ansyen koloni Lafrans lan, yon bagay ki plè yon «elit tilititi» kote plizyè nan manm li ta itilize «lang achte» a pou distanse yo de «mas pèp la».\n\nN ap di tou, nou pa gen anyen kont lang fransè a Ayiti, men nou ta kont fason yon seri swadizan «entelekyèl» ak lòt moun te konn itilize l pou imilye majorite Ayisyen ki, jis jounen jodiya, poko janm pale l (pase yo pa gen mwayen al lekòl pou ta aprann lang sa a).\n\nN ap di bravo pou Yves DEJEAN (yon lengwis, edikatè, ansyen pè ayisyen konsyan, ki monte desann nan tout rakwen Ayiti, ki viv «reyalite pèp ayisyen», epi ki pran konsyans e ki pran plim li tou pou te tradui e pwodui kèk zouti ki ta ede ak pwojè alfabetizasyon, ki jis jounen jodiya, poko tounen reyalite tout bon (atravè peyi a).\n\nBravo tou pou defen Paul DEJEAN (frè l) ki pataje menm konsyans sa a, e ki pa t annik kwoke diplòm li pran Sorbonne (nan filozofi ak relijyon) nan panno lakay li, men ki te eseye bay konkou li te ka bay pou pouse lang kreyòl la ansanm ak Yves.\n\nBravo pou kèk lòt pè, relijye, e layik ki t ap pote konkou pa yo tou jan yo te kapab. Bravo pou kèk manm Sosyete Koukouy (Jan Mapou, doktè Ernst MIRVILLE, elt.) ki pran prizon sou Duvalier poutèt yo t ap pwomouvwa lang ak kilti kreyòl la nan ane 60 yo e ki kontinye pi rèd jodiya nan pwomouvwa lang Desalin nan. Bravo pou jounal Bon Nouvèl, sèl mansyèl kreyòl ki kenbe kinalaganach depi 1967. Bravo pou Educa Vision (ak fondatè l Féquière VILSAINT, Maude HEURTELOU) ki pi gwo mezondedisyon ayisyen Ozetazini k ap pibliye yon dividal liv an kreyòl, sou kreyòl ak lòt zouti ekriven, chèrchè bezwen. Bravo pou travay enfatigab Kesler BREZAULT (Brezo) nan Monreyal k ap ede nan pwomosyon nan piblikasyon zèv kreyòl depi plizyè ane.\n\nNou pa ka bliye efò Kaptenn Koukouwouj (Michel-Ange HYPPOLITE) nan Otawa ki montre devouman l nan pwomouvwa lang kreyòl la (atravè liv lekòl l ap pwodui, patisipasyon l sou entènèt la nan pajwèb kreyol.org, ak kritik l ap ekri tanzantan sou zèv kreyòl nan jounal Haiti en Marche). Bravo pou jounalis Carl FOMBRUN nan Miyami ki bay kreyòl la plas li merite nan laprès dyaspora a. Bravo pou devouman Guy S. Antoine ki pami piyonye ki eseye blayi kreyòl la sou entènèt la atravè pajwèb li, windowsonhaiti.com. Bravo pou devouman Pwofesè Marc PROU (ki fonde premye Enstiti Kreyòl nan University of Massachusetts-Boston (sa gen yon ventèn ane), e k ap ede lòt inivèsite nan zòn Nouvèl Angletè (kouwè Brown University), mete sou pye pwogram ki an rapò ak lang e kilti ayisyen.\n\nNou pa ka bliye wèbmastè (potomitan.info), Francesca PALLI, ki depi kèk ane, konsantre tout enèji l nan ede (ekriven, chèrchè, atis peyi kreyolofòn yo) mete sou entènèt la (atravè pajwèb Potomitan.info) yon dividal dokiman pou fasilite rechèch sou lang ak kilti kreyòl yo. Nou pa bliye efò Pierre-Roland BAIN (Monreyal) prezidan KEPKAA (Komite Entènasyonal pou Pwomosyon Kreyòl ak Alfabetizasyon) ke l ede fonde, kote gwoup sa a konsakre tout mwa oktòb la (Mois du créole à Montréal) pou selebre lang ak kilti kreyòl. E bravo pou tout sa yo k ap fè efò nan dyaspora a kou anndan Ayiti pou eseye bay lang kreyòl la plas li merite nan sosyete a.\n\nN ap di li enpòtan pou gen «tradiksyon» (ki ka kouvri plizyè volè, enkli «zèv klasik» yo). Tradiksyon ka ede nan devlopman yon lang (si n ap gade kijan Fransè yo te tradui zèv kle ki te egziste an laten ak grèk, kote y adapte e remanye anpil ladan yo pou anrichi lang fransè a). Wi, tradiksyon enpòtan pou ede evolisyon lang kreyòl la, e pou anrichi l ak dokiman literè sou tout fòm. Nou dwe ankouraje sa.\n\nKonsènan «Pri Akademi Kreyòl Ayisyen» Tontongi mansyone,  ki ta ka desène chak ane oubyen chak 2 ane pou zèv entelektyèl, n ap di bon, pa gen pwoblèm pou ta kreye youn. Men lè n konnen kijan koze «magouy» la egziste nan tout nivo Ayiti, lè n konnen zafè «moun pa», koze «kilès ou ye», ki «siyati ou» elt., n ap di pito: ann ankouraje moun pwodui an kreyòl sou tout fòm, e nan tout domèn (ou disiplin) pase gen moun yo konn bay yon pri yo pa merite. E koze «pri» konn yon koze tèt chaje, jalouzi, dekourajman. Jean-Paul SARTRE, filozòf e ekriven fransè, te fè yon bèl jès lè l te sentre ren l pou rejte Pri Nobèl Akademi Lasyèd te ba li pou literati.\n\nNan atik Tontongi a, li sijere «Prix Yves DEJEAN», malgre misye vivan toujou (an 2009), men pou nou ki familye ak travay li, devouman l, rèv li pou ta wè kreyòl antre danble nan edikasyon Ayiti, n ap di non Yves Dejean trè enpòtan pou n ta mansyone nan tout vrè travay ki ta gen pou wè ak kreyòl. An menm tan tou, nou pa ka bliye yon dal lòt moun (ayisyen kou etranje) avan Dejean ki te fè kèk efò pou leve banyè kreyòl la. Tontongi pa bliye mansyone non Felix MORISSEAU-LEROY, youn nan piyonye (pami premye ekriven) ayisyen ki pwodui yon literati nan lang natifnatal la, e yon ekvriven anpil kritik ayisyen ta bay non jwèt «dwayen literati kreyòl la». Tontongi panse fò ta gen yon pri ki pote non gran ekriven sa a.\n\n«Akademi» an jeneral pa fè yon lang vanse, okontrè li ka koze reta nan evolisyon l si n ap pran an konsiderasyon «politik lengwistik» yon akademi ka genyen dèyè tèt li, tout pale anpil ki pou fèt kote n ka enkli «dezakò» ant manm menm akademi an, e entelektyèl ayisyen non sèlman pa leve nan yon kilti ki valorize «travay an gwoup» men tou, posiblite pou gen chire pit antre yo trè wo, epi derespekte youn lòt, kote anpil fwa yo ka kite emosyon pote y ale.\n\nAmeriken pa janm pale oubyen met anfaz sou yon «akademi lang anglè» isit, Ozetazini, gen sa yo rele Publishing House ou «mezon piblikasyon» an kreyòl, gen Academy of science ou «akamemi syans», an kreyòl, elt. Gran mezondedisyon ameriken k ap pwoudui bon jan diksyonè, leksik, gramè (tanzantan) ki sèvi kòm zouti «referans», «estanda» pou moun k ap ekri anglè (pase pa bliye, gen yon «anglè estanda» (yon fòm fòmèl ke tout moun suiv nan dokiman k ap ekri ou pwodui ke tout moun pral li). Yo pa rejte nonplis fòm «familye», «espresyon idyomatik» (ki ka fè pati de «langaj popilè» tout moun esprime yo ladan avèk «slang» men toujou gen «kontèks» kote youn ka prime (domine) sou lòt oubyen pou fè yon ide pase nan yon langaj konpreyansib.\n\nVrè «laboratwa» lang, se pèp la (sa y ap pale chak jou, nouvo mo ou mo nouvo y ap kreye ou itilize, kote mo sa yo pase aladous nan anviwonnman nan. Eske nou te konnen «Kwabosal» se pi gwo laboratwa lengwistik ki egziste Ayiti? Anpil nan nou ka ri sa, men se la yon dal nouvo mo ou mo nouvo kreye epi pase aladous nan popilasyon an avan y al jwenn jounalis. Anpil fwa, jounalis jis rapòte yo nan entèvyou yo fè ak machann, ou ak moun nan lari. Nou ta sezi tande mo anglè ki (antre) nan kreyòl si n al fè yon rechèch Pòtoprens jounen jodiya.\n\nYon akademi kreyòl ta rete plis nan fè tilititi, filozofe, pale anpil (si y ap asepte tèl mo, espresyon ou pa … patati patata …) epi pandanstan, mas pèp la gen tan itilize mo sa a ou espresyon sa a lontan pou l esprime yon «konsèp kèlkonk».\n\nMwen raple m mo anglè «e-mail», kijan Academie Française t ap pale anpil de li (an 1997), si yo dwe asepte l ou pa (paske se yon mo anglè) epi menm mo sa a te gen tan nan bouch tout ti Fransè («J’ai reçu son e-mail», etc.). Kanadyen fransè ki bon nan envante mo, te gen tan envante «courriel» (courrier electronique) lontan ki kreyolize  «kouryèl» (tèm kout pou «kourye elektwonik» ki sinonim imel (ki kreyolize atravè konvèsasyon Ayisyen (k ap viv Etazini, Kanada).\n\nYon «akademi kreyòl Ayiti» pa ta janm rive fèt fasil nonplis paske lè n konn leta ayisyen poko reyèlman montre enterè nan anyen ki ta an rapò ak edikasyon e pwomosyon lakilti. Yon bèl egzanp nou ka pran se lè nou voye je n sou pajwèb Anbasad Ayiti nan Wachington pou gen yon ide nan ki lang dokiman yo ye. Donk sa ban nou deja yon reflè de reyalite lengwitik la Ayiti (an tèm «iresponsablite leta»). Bagay yo klè kou jou: nou pa bezwen nan voye wòch kache men. Tout blofè ayisyen ki pran yon doktora nan «Syans pa konn fè anyen» oubyen nan «Syans grate santi» nan peyi blan t ap vin kale kò yo, ranse sou kreyòl an fransè. Men yo pa t ap vin chita ansanm ak entansyon pou:\n\nBay ide pou ekri liv, pwodui materyèl lekòl, materyèl pou  alfabetize «gwo pèp la» nan lang manman l, pwodui tout sòt materyèl pou ta gen «yon pwogram bileng solid» ki respekte itilizasyon toude lang yo.\n \nYo pa ta pral andeyò nan pwovens, nan mòn yo pou ede nan alfabetize rès pèp ki poko janm gen mwayen al lekòl, ki pa gen aksè a dokiman pou li nan oken lang, ki prè pou bay pitit li kòm restavèk lè yo pa gen oken mwayen ede ti inosan sa yo.\n \nYo pa ta pral bay ide kijan pou kreye «sant resous» (ti bibliyotèk nan tout lekòl, nan tout kominote) pou ekipe yo ak dokiman dekwa pou ede timoun lekòl.\n \nYo t ap kontinye ranse sou kreyòl (an fransè), san aprann teknik pou pwodui tèks an kreyòl, san pwodui oken dokiman kreyòl pou ta mete gratis ti cheri sou entènèt la dekwa pou tout kote Ayiti, pou tout lekòl Ayiti ta gen aksè li yo gratis epi enprime yo pou mete nan ti bibliyotèk.\n \nYo ta pi enterese nan «bidjè» yon tèl «enstitisyon pote non» oubyen yon «enstitisyon gato gèp» (ki pa ka fè siwo), «yon enstitisyon zonbi»   (pa egz., konbyen milyon dola vèt akademi sa a ta bezwen, konbyen milye dola vèt yo ta touche kòm «espesyalis nan syans grate santi» ou «espesyalis nan syans pa konn fè anyen».\n \nYo pa ta enterese konnen kijan Pwof. Albert VALDMAN  (Fransè dorijin) mete sou pye pi gwo Enstiti Kreyòl nan Indiana University4, Etazini (k ap fonksyone depi kòmansman ane 60 yo), kote yo premye anseye kreyòl ayisyen nan inivèsite (epi lang sa a, yo poko janm anseye l a nan swadizan «Inivèsite Ayiti» jis jounen jodiya), ki la pi rèd ap fonksyone jounen jodiya e gras a dokiman ki ladan mwen revize, sa ede m rive mete sou pye pi gwo bibliyografi sou sa k pibliye sou kreyòl ayisyen (An Annotated Bibliography On Haitian Creole: a review of publications from colonial times to 2000). Poudi yo ta enterese nan devouman Pwof. Bryant FREEMAN, ki mete sou pye Kansas Institute of Haitian Studies nan Kansas University e k ap feraye tou nan piblikasyon gwo diksyonè pou pwomouvwa kreyòl Ayisyen?\n \nPoudi yo ta enterese nan istwa (ansyen) Centre d'Etudes Créoles de l'Université de Provence (Aix-Marseille I) ke gran kreyolis fransè, Robert CHAUDENSON fonde? Kolaborasyon etwat defen Guy Hazaël-Massieux (lengwis gwadloupeyen) ak Marie-Christine HAZAEL-MASSIEUX (lengwis, fransèz) pote, fè sant sa a mache (kote Marie-Christine te jwe tou, wòl redaktris an chèf  Revue Etudes Créoles R. CHAUDENSON fonde, prezide epi anime pandan 30 ane Comité Internnational d'Etudes Créoles).\n \nPoudi yo ta enterese klike sou pajwèb potomitan.info pou wè travay Prof. Jean BERNABE (lengwis matinikè) ak ekip li a: «GEREC» mete sou entènèt la pou pwomouvwa kreyòl ti Zantiy yo, pou te jwenn plas yo tou nan «CAPES» la, epi pou Ministè Edikasyon peyi Lafrans te rive rekonèt yon Capes créole (menm jan sa fèt pou tout lòt lang y ap anseye nan segondè an Frans)? Poudi yo ta enterese voye yon koudèy sou zèv estraòdinè pwofesè Raphaël CONFIANT (ekriven matiniken, koni o nivo entènasyonal) ki pwodui an fransè kou an kreyòl yon dividal tèks?\n \nPoudi yo ta enterese gade pi gwo bazdone kreyòl E. W. Vedrine Creole Project blayi sou entènèt la gratis ti cheri (depi 1998), edite l tanzantan dekwa pou ede ekri atik, diksyonè, gramè, liv, rechèch an kreyòl trapde, pou ede jwenn referans, e pou ede ak rechèch lengwistik konpitasyonèl sou lang kreyòl la (lè n konn enpòtans sa genyen ak teknoloji jounen jodiya).\n \nPoudi yo ta enterese konnen efò kèk gran inivèsite nan lemonn fè e kontinye ap fè pou estoke yon kokenn bazdone referans sou lang kreyòl nan lemonn dekwa pou ede elèv nan inivèsite sa yo k ap fè rechèch sou lang kreyòl yo (pami yo, Stockholm University nan peyi Lasyèd)? Pandanstan, Inivèsite Ayiti poko menm gen yon pajwèb sou kreyòl, alevwa yon «sant resous» kòrèk ki ekipe ak dokiman sou kreyòl e an kreyòl pou ede elèv k ap etidye lengwistik (depi anviwon 40 ane).\n«Potansyèl wòl inivèsite» se yon lòt pwen Tontongi touche nan atik li a, men youn ki toujou an rapò ak yon «akademi kreyòl» kote l refere a sa kèk lòt moun di: «… pwofesè Deshommes souliye ‘yo rekonèt kreyòl la [jodia] kou lang e objè ansèyman depi Refòm Bernard la; ensèyman siperyè mete kò l nan bagay la avèk kreyasyon Faculté de Linguistique Appliquée [Fakilte Lengwistik Aplike] nan sen Inivèsite Deta Dayiti».\n\nMen kesyon nou ka poze Tontongi se: Ki inivèsite? Kisa Fakilte Lengwistik Aplike (FLA) reyèlman pwodui (apre plis pase 30 ane egzistans li kote jounen jodiya li poko menm gen yon pajwèb fonksyonèl, yon bagay ki pi senp pou estoke dokiman rechèch, pou bay moun k ap fè rechèch aksè jwenn referans trapde) e pou ede nan devlopman lang kreyòl la? Nou remake Tontongi rate enfòmasyon sansib sa a ki yon engredyan enpòtan nan «reyalite Ayiti» n ap pale a.\n\nSi n ap pale de «inivète nan peyi d Ayiti», fò n serye sou sa. Sa poko egziste vrèman vre. Si n di sa egziste, donk fò n ta al gade «wòl li», fò n ta al reli kèk filozòf kouwè Ortega y Gasset sou «La mission de l’université». Wi, gen kèk Ayisyen konsyan ki ta renmen wè yon «vrè inivèsite Ayiti». Mwen pa konnen si m ap gen tan wè youn avan m fèmen jè m sou tè sa a, men se rèv mwen pou m ta wè youn tout bon. Wi se rèv mwen pou m ta wè youn k ap pibliye revi syantifik chak 3 mwa, chak 6 mwa … (nan tout domèn).\n\nSe rèv mwen pou ta wè youn ki gen yon bibliyotèk tankou nenpòt inivèsite aletranje ki rele «inivèsite». Wi, youn ki gen yon bibliyotèk tankou bibliyotèk UNAM (Universidad Nacional Autonoma de México) kote mwen te gen chans vizite pandan pakou rechèch mwen nan peyi Meksik. Wi, mwen ta renmen wè yon bibliyotèk ki gen tout referans ak òdinatè (konpwoutè) pou lokalize materyèl e pou estoke materyèl rechèch. Wi, yon inivèsite k ap pibliye liv ak atik syantifik pwofesè tanzantan, yon inivèsite kote gen pwofesè ki rele pwofesè tout bon vre (pa chalatan blofè k ap grate santi, ki pa konn kijan yo ekri yon atik, kijan yo pwodui yon rechèch).\n\nWi, yon inivèsite kote lè elèv la diplome yo rekonèt kalifikasyon lisans li an nan nenpòt inivèsite aletranje. Wi, yon inivèsite ki gen laboratwa (nan prèske tout domèn) pou elèv fè esperimantasyon nan branch espesyalite yo dekwa pou yo pa bat pakè pou tout bagay men konprann sa y ap fè a. Jan mwen ta renmen wè yon inivèsite konsa Ayiti Cheri avan m ale nan peyi San Chapo!\n\nSou «Potansyèl wòl leta», Tontongi di: «Wòl desizif leta ap endispansab nan batisman yon Akademi Nasyonal Ayisyen ki djanm, ki gen vrèman yon karaktè nasyonal, e ki dispoze pou l itilize resous ak puisans leta pou l tabli e fè respekte règ ak estrikti nesesè pou kenbe misyon Akademi an». Nan ti bout paragraf sa a, Tontongi resi vin ak yon pi bon tèm, «Akademi Nasyonal Ayisyen» men nou pa bezwen fòseman yon «akademi kreyòl». Poudi nou pa gen yon ti ide deja de ‘potansyèl wòl leta asyiyen’ nan 200 ane ki sot pase yo depi Ayiti pran endepandans li? Nan kad sa a, nou wè wòl (majorite) leta Ayiti ta:\n\nTaye banda sou pouvwa, epi fè mannèv matyavèl pou kenbe l nèt ale si l posib (yon filozofi matyavèl (Niccolò Machiavelli: jan w monte w monte epi tou rete).\n \nPiye kès leta (san pèdi tan).\n \nVòlè ase lajan pou plizyè jenerasyon epi mete kòb sa a nan peyi etranje (pou Ayiti pa gen aksè a li).\n \nKite pèp la kannannan jan l ye a, pa alfabetize l oubyen betize l pito.\n \nPa kreye lekòl gratis pou «pèp gwo zòtèy la» pase edikasyon mennen revòl (kòm Jean Pierre BOYER fè konnen l te fè inivèsite nan Sendomeng tounen kazèn),\n \nPa bay pèp la zouti pou l travay, pa ede l jwenn mwayen pou l travay tè, ankouraje l priye pou lapli tonbe pandan ke dlo ap gaspiye al nan lanmè yon dal kote Ayiti.\n \nEde peyizan kite Ayiti pou al koupe kann Sendomeng, pou al fè tout vye dyòb la … Tonnè krakra, (majorite) leta ayisyen gen potansyèl sa a!\nNan fen atik la, Tontongi mansyone potansyèl wòl ekriven, atis, filozòf ak syantifik yo …  kote l di: «Natirèlman, pi gwo potomitan yon akademi se ekriven, atis, filozòf ak syantifik k ap pwodui travay nan sen sosyete sivil la e ki ap anrichi lang kreyòl ayisyen an».\n\nBon, nou ka di: kèk ti grenn ladan yo gen ti kal konsyans toujou (zòt ap pran nòt de sa) pandan majorite ladan yo pa janm fè anyen pou ede lapatri, pandan majorite ladan yo pa janm panse mete sou entènèt la menm yon sèl chapit nan liv yo ekri, pa menm yon sèl papye rechèch yo ekri (an fransè, anglè, panyòl, kreyòl [si yo ka ekri lang sa a ki lang matènèl la]) nan inivèsite pou ta ede elèv oubyen lekòl Ayiti.\n\nWi, genyen ki gen potansyèl, men potansyèl pou ekri bèl koze an fransè, nan lang anglè ... , bèl disètasyon zewo fot an fransè (kòm Piram ta di), epi yo pa janm panse fè «ti bibliyotèk tèt gridap leta» (bibliothèque nationale d’haiti «an miniskil» ki chita nan rue du centre, Pòtoprens)  kado yon grenn liv pou elèv ta gen aksè li, epo fè ti rechèch.\n\nFinalman, nou panse tout moun ki gen aksè li atik sa, ki yon repons ou reyaksyon a atik Tontongi a sou ‘baz yon akademi kreyòl ayisyen’,va fofile li bay lòt moun. Yo va pran konsyans de reyalite Ayiti ap viv chak jou Bondye mete, epi yo va repanse nan ki mwayen yo menm, yo ka kòmanse mete men nan pat la dekwa pou aprann kreye, aprann pwodui sou tout fòm pou ede nan avansman Ayiti e nan benefis tout pitit li.", "description": null, "domain": "poetry-site", "date": "2025-11-10 22:38:52", "url": null, "image_url": null}
{"text": "ABRAAM DI SÈTASE !\n\nMesyadam lasosyete, onè respè! Anpil pale anpil fèt chak jou sou pwoblèm Ayiti ki yon gwo liv aritmetik. Si nou kapab pale de yo, sèke yon fason yon lòt, nou chak gen yon nivo lanmou pou peyi natifnatal la byenke anpil nan nou ka poko montre okenn sakrifis pou pwouve lanmou sa a.\n\nAnpil nan nou gen tandans blame zòt tout tan pou tout pwoblèm nou olye nou menm nou aprann pran konsyans de eta nou epi apran pran responsablite nou  an men. Donk li lè li tan pou chak grenn Ayisyen fè yon egzamennkonsyans pou antre nan yo menm lè y ap panse a sous tout pwoblèm Ayiti (ki chita anndan Ayisyen). Konsa, mwen te tonbe sou yon bonjan tèks yon sèten JOPHIMANA (jophimana@aol.com) ekri ki reflete «prizkonsyans» sa a nou bezwen pou fè yon dekabès dekwa pou kapab rive chanje vizaj negatif Ayiti.\n\nLè w fin li tèks sa a ak tèt poze, èske w pa panse li ta dwe antre kare bare nan korikilòm kou «sivik» an(n) Ayiti? M ap reponn «wi!» paske m panse se depi piti pou n aprann drese yon ti pyebwa si nou pa vle l grandi kwochi. Demèn, li enpòtan pou lekòl Ayiti kòmanse enjekte nan tèt timoun yo bonjan «dòz konsyans» pou prepare yo pou vin bon sitwayen ki ka itil sosyete a demen. Mwen pran plezi tradui tèks anba a an kreyòl pou tout Ayisyen gen aksè konprann li, epi pou pran yon ti moman pou reflechi sou li. (Emmanuel W. Védrine).\n\nNan istwa Ayiti, istwa pa repete tèt li men pito li an mosyon pèpetyèl. Sot sou Dessalines rive sou Aristide, yo touye pifò nan prezidan nou yo, sa yo bay koudeta, e sa yo pa t janm bay chans fini manda yo san oken pwoblèm. Sa yo ki te gen chans fini, siksesè yo toujou aji kòm yon ènmi ki la pou l pwouve l pi bon, donk dechoukay manchlong travay sa dènye a te fè; peyi a toujou kòmanse a zewo.\n\nAnkò, pwoblèm peyi nou an se pa youn ki politik, pwoblèm nou se AYISYEN. Epitou nou pa gen yon pwoblèm LIDÈ, nou gen yon pwoblèm twòp lidè, nou gen yon pwoblèm fanatik. Nou pa konnen kijan pou suiv avèk pasyans, se poutèt sa apre chak swadizan revolisyon, kaka biznaw (anyen), anyen pa kontinye. Nou konnen kijan pou n reyini an gwoup, men nou manke kapasite pou ini pou n konstwi; sa a se yon woutin ki dwe kraze. Kèk nan nou ki la a tèlman fyè pou enimere depi kilè nou nan konba, e ap konte konbyen revolisyon yo pote anba sentiwon yo, yon bagay ki pa konte pou anyen si n gade rezilta yo. Se ta yon tristès pou m ta rele tèt mwen “revolisyonè” lè m pa gen anyen pou pwouve sa.\n\nNou toujou ap plenyen de krim Duvalier te komèt kont Ayisyen, mwen vle fè nou sonje ke l pa t ale ni Kiba ni an Dominikani al chèche moun pou fè krim yo, se Ayisyen ki te komèt yo kont Ayisyen. Se frè ki te denonse frè nan menm fanmi an, vwazen ki te touye vwazen pou yon ti lòsyè kòb, swetan pou ta amelyore sitiyasyon yo, pou yon meyè plas nan sosyete a. Li lè li tan pou n sispann blame yon moun pou pwoblèm nou, epitou yon sèl moun pa kapab solisyone tout pwoblèm.\n\nTout rasin pwoblèm nan makònen ak fason nou leve, apati mantalite destriktif ke n eritye nan men zansèt nou yo. Nou pa t grandi ak yon sans patriyotis, pesonn pa t anseye nou kijan pou n renmen peyi nou. Nou grandi ak yon mantalie ke bagay yo toujou pi bon aletranje. Anpil nan jenerasyon nou leve ak yon sèl bi, kite peyi a  pou ka souse yon pi bon zo, e lè nou pa jwenn li nou pa janm gen kouray retounen (lakay nou).\n\nBagay yo pral chanje lè n aprann respekte youn lòt. Pwoblèm nou ka parèt difisil pou solisyone men nou ka kòmanse kote n montre respè youn pou lòt; premye pa nou se asepte ide lòt moun, byenke yo ka diferan de ide pa n. Fò n aprann dakò  pou n pa dakò.\n\nNou tout ki la a konsyan de tout pwoblèm Ayiti genyen, kèk nan nou ap admèt kèk solisyon ladan yo, men pesonn nan nou pral pran inisyativ pou eseye pote yon solisyon).\n\n[HC version: E. W. Vedrine]", "description": null, "domain": "poetry-site", "date": "2025-11-10 22:38:52", "url": null, "image_url": null}
{"text": "Divalye, Aristid: menm kout baton\n\nEmmanuel W. VEDRINE\n \nAmber Munger\nPalais national au Champs de Mars. Photo Amber Munger © 2001. Source.\nDivalye, Aristid, sa se tan pase. Imajine w ta ap kondi sou yon haywe epi w pran nan yon blokis; kisa w ta fè? Mwen kwè patisipan fowòm sa a en tel li jan ase pou reponn kesyon sa a, e menm yon timoun setan ki gentan atenn laj pou rezone ta ban m repons LOJIK la.\n\nKisa nou, konpatriyòt ayisyen, ka fè KOUNYEYA pou sove chètout nou an, Ayiti? Kisa nou ka fè ansanm pou rejwenn pèl sa a ki pèdi a? Mwen kwè li enpòtan pou «kandida onèt e konpetan yo» (si sa egziste vrèmanvre Ayiti ou nan dyaspora a) pou eseye fè kèk bagay pozitif pou ede Ayiti, eseye fè kèk bagay POZITIF (m ta di) nan sosyete nou an anvan menm y al nan eleksyon. Yon moun pa bezwen yon ELI pou met men nan pat la (sa, se pwoblèm nou – fò nou nan yon pòs politik pou esaye chanje bagay yo). Pouf!. Ayisyen (an majorite) ban m enpresyon y ap fè politik kòmsi se te yon sòt komès pou vin rich trapde ( just pure business , jan yo di l nan lang angle), men yo pa gen okenn vizyon alontèm pou devlopeman peyi a oubyen wè kòman yo kapab ede nan rekonstwi yon sosyete pou demen.\n\nNou gen ase pwoblèm nan tout sektè yo an(n) Ayiti. Ann panse pito a sa nou kapab fè menm AKOUTÈM, pa egzanp: al bay kèk seminè an(n) Ayiti pou yon semèn/yon mwa ou plis nan domèn nou; ann panse a problèm moun iletre – kisa n ka fè ansanm pou eradike maladi sa a?; kriz jenès nou an ap travèse [pa gen anyen pou yo, men kòman yo pral fyè demen kòm Ayisyen lè majorite nan yo vle kite peyi a?]; ann panse a pwoblèm peyizan nou yo ki pa ka jwenn yon moso tè pou travay e si yo ta gen yon moso, yo konfwonte pwoblèm irigasyon tandiske gen dlo tout kote Ayiti, tandiske nou gen twòp enjenyè pou konstwi baraj. Problèm nou yo anpil si n drese yon lis, men ann panse a sa nou kapab fè ansanm pou manman chètout sa a, AYITI CHERI.\n\nPa gen pwoblèm si yon moun vle fè politik kòm karyè l, men panse pou fè BON POLITIK. Mwen, sa pa enterese m (politik) kòm karyè; mwen se yon anseyan, ekriven & bouskadò (chèrchè) e mwen santi m byen nan domèn mwen ye a depi plis pase 15 lane. Fò yon moun wè avni peyi a e mwen panse ke chak Ayisyen dwe panse a sa l ka fè pou Ayiti. Fòk chak moun vin ak yon bagay nan rekonstriksyon sa a. DYASPORA ayisyen an sèlman gen ase pouvwa pou ede Ayiti bouje ou menm chanje Ayiti (si vrèmanvre li vle travay sou sa epi mete yon seri estrikti anplas pou fè rèv sa a vin yon reyalite - si bèf te konn fòs li ...).\n\nDonk ann panse a sa nou ka fè ANSANM epi eseye mete de kote (omwen pou yon ti tan) diferans politik nou lè se EDE AYITI.  Tan nou trèzenpòtan e fò n itilize l byen .\n\nKÒMANTÈ:\n\nVédrine monchè, mwen toutafè dakò ak ou ke nou pa bezwen ret tann se eli pou n eli nan yon pòs pou sèvi peyi a. Nou dwe fè sa n kapab e pafwa, lefèt ou ka pa eli pou yon pòs ofisyèl, sa pèmèt pou fè plis toujou pou peyi w. Selon kalifikasyon nou e talan nou, nou kapab sètènman kontribye, otan sa posib pou amelyore bagay yo. Donk kòm ou sijere, li lè li tan pou n sispann plenyen epi jwenn kèk solisyon «pou ede chètout nou, Ayit! i». Sepandan,  byenke kèk bagay ta o pase, nou pa ka iyore yo Védrine; sa ka fè n fè menm erè yo. Donk nou dwe, okontrè, byen analize sa k pase deja epi aprann de yo leson nesesè pou garanti vrè konstriksyon yon lavni sou wout pwogrè ak diyite moun. E dayè sa w wè ki pase, ann pa kite l kontinye domine n ankò jodiya, puiske se sa ki fè n soufri ankò. Nou pa panse iyore yo nèt ale. Pakont, si kèk moun onèt e sensè gen tout kalifikasyon pou sèvi nan kèk kapasite ofisyèl, poukisa yo pa ta ka ranplase yon seri visye e enkonpetan? Kandida onèt e konpetan yo, si yo jwenn opòtinite, y ap fè enstitisyon nou yo mache kòmsadwa epi bagay yo ta mache pi byen lakay nou; èske se pa sa? M salye w patriyotikman. (Jean Hervé Paul)", "description": null, "domain": "poetry-site", "date": "2025-11-10 22:38:52", "url": null, "image_url": null}
{"text": "Tout moun ki kont pwogrè rechèch\n\nkont pwogrè lasyans tou\n(Emmanuel W. Védrine)\nSi lasyans te fin akouche epi l te toujou rete ap rale, imajine w si n ta gen\naksè a entènèt la jodiya pou fè lide n pase (kwochi ou dwat, negatif ou\npozitif) ak tout anbyans teknolojik n ap benefisye de yo jodiya. Tout moun\nki kont pwogrè rechèch kont pwogrè lasyans tou. Donk, se nan sans sa a\nnou gen kèk chèrchè, otè, lengwis (pwogresis) kouwè: Jules FAINE, Pradel\nPOMPILUS, FRANKETIENNE, Jan MAPOU, Yves DEJEAN, Albert\nVALDMAN, L. PELEMAN, Pierre VERNET, Bryant FREEMAN, Jowel\nLAGUERRE, Féquière VILSAINT, Maude HEURTELOU, Michel DEGRAFF,\nMarilyn MASON, Jeff ALLEN, Dominique FATTIER, Kesler BREZAULT\n(Keslèbrezo), ak kèk lòt (men pa anpil) ki t ap e ki ap travay san souf pou\navansman lang nou an. Nan lis sa a genyen k ap envante zouti sofwè pou li\ndekwa pou l layite kò l sou entènèt la tankou kèk lòt lang gentan fè deja.\nSa k rete, se jis yon ti pase men lengwis natifnatal kalifye y ap tann pou\nwè sa k gen nan makout yo epi vin sèvi ak zouti sa yo kòrèkteman. Gen\nladan yo se etranje e n ap di yo: chapo ba! Nou pa gen lajan pou ta peye yo\npou plizyè santèn èd tan yo pase nan fè rechèch sou lang nou an men nou\nka jis apresye e rekonèt valè travay yo, al fouye yo, ekzanminen yo epi wè\nkijan nou ka aplike yo pou lonè / respè kilti nou e nan avantay peyi nou\nAyiti. Teren rechèch la pa yon wout prive men se pito yon granchimen\nkote n ka jwenn tout kalite moun men, chak mache ak yon kadans diferan.", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Viv kreyòl!\n\n(Emmanuel W. Védrine)\nYon pèp ki nye lang matènèl li, se yon pèp ki otomatikman nye pwòp\nkilti li; donk li pa yon moun vivan, li tankou yon zonbi san nanm\npaske lang matènèl la se li ki nanm nou ak san nou. Epi pa bliye tou,\nse youn nan gran travay kolon yo te reyalize: aprann pèp kolonize,\npèp ki nan esklavay rayi e rejte pwòp kilti l. Jodiya, nou jwenn\nmoun ki pale kreyòl (tout kote sou latè) k ap viv toujou ak\nmantalite kolonize sa a (kote yo wont pwòp lang ak kilti yo). Anpil\nladan yo swedizan pase lekòl men yo avèg toujou. Nou menm k ap\ndefann lang kreyòl la tout kote l pale sou latè, se devwa nou pou\nnou refè edikasyon kiltirèl moun sa yo (remete nanm sou yo, ba yo\nmanje sèl), montre yo istwa yo (kote yo soti e kilès yo ye) e se pa\nyon travay ki fasil pou dekolonize yon mantalite ki te kolonolize\npandan plizyè santèn ane. pwosesis dekolonizasyon mantal la pa\nyon bagay nou ka reyalize rapidman, men enpòtan an fòk travay sa\na fèt.\nNan pwosesis sa a tou, sa pa vle di pou otan fò n rejte lang zòt,\nokontrè fò n apran lang ak kilti zòt men fò nou aprann renmen e\nkonnen pa nou anvan (fen e byen epi pase li bay lòt jenerasyon yo).\nLang kreyòl = «libète» e «revòl» an menm tan\n1. Li se yon lang ki libere panse nou, ki soude nou kòm yon sèl pèp,\nli pa fòse nou pou n apresye lang kolon yo epi pou n ta rejte pa nou.\nSe yon libète san bout (yon libète manch long) pou nou esprime\npanse nou, se nan li nou santi nou pi alèz tout jan...\n2. Revòl - Se kreyòl la ki fè nou wè klè, anfen se tout yon filozofi\npou montre nou kote nou soti; se yon revòl nan konsyans nou (yon\nprizdekonsyans pou nou menm ki gentan dekolonize mantalite\nkolonyal nou te genyen anvan an epi aprann apresye tout\nengredyan kiltirèl nou) dekwa pou soti nan angrenay kolonyal nou\nte pran ladan an.\nViv kreyòl!\nViv tout pèp kreyòl sou latè!\nAba kolonizasyon mantal!\nAba kolonizasyon kiltirèl!\nAba tout fòm kolonizasyon!\n(E. W. Védrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Èske yon pwogram miltileng pral solisyone vrè pwoblèm lekòl Ayiti ?\n\nEmmanuel W. VEDRINE\n\nEcole de Camopi\nEcole de village amérindien, Camopi, Guyane. Source.\n\nMwen ta di «di ak fè» se de (bagay diferan). Nou DWE, premyèman, solisyone pwoblèm ki an rapò ak kesyon DIGLOSI e BILENGWIS an Ayiti epi itilize fowòm ayisyen sou entènèt la kòm mwayen pou diskite kesyon sa yo. Pou fè sa, yon bonjan plan POLISI LENGWISTIK nes esè pou gouvènman an ta vin avè l (nenpòt lè yon vrè gouvènmen ta monte sou pouvwa).\n\nKi lang ou panse timoun nan peyi JAPON aprann (li ak ekri) avan yo kòmanse klas 8tyèm (nivo mwayen)? Sètènman, repons lan se JAPONÈ. Yo kòmanse anglè nan 8tyèm (menm jan ak lekòl nan peyi Eskandinav yo byenke pifò elèv nan peyi Ewòp Dinò sa yo gen yon pi bèl metriz lang anglè a si n ap konpare ak elèv japonè, akoz Metodoloji Lengwistik Aplike ki itilize nan peyi sa yo.\n\nMwen kòmanse aprann espayòl pou kont mwen lè m te gen dizan an Ayiti (kote m te itilize metòd Sans Peine ASSIMIL yo); sa vle di, li t ap yon bèl ide pou paran espoze pitit yo a lòt lang pandan yo trè jèn, epi vwayaje nan lòt peyi ak yo (si l posib e lè l posib). Enterè m nan lang Cervantes la te pi pwofon ke enterè m nan lang Shakespeare la, men apre anviwon prèske 3 deseni (trantan) depi m ap viv Ezetazini epi vwayaje an Ewòp, anglè vin tounen tankou dezyèm lang mwen byenke mwen toujou metrize lang espayòl la.\n\nNenpòt moun ki gen chans li liv mwen an ki rele Yon koudèy sou pwoblèm lekòl Ayiti pral wè fokis mwen nan esè sa yo pa sou itilizasyon lang nan lekòl Ayiti tankou kèk otè ayisyen komik ta fè sa oubyen kèk entelektyèl sou rejim Duvalier a (kote yo ta rann kreyòl ak fransè responsab pou to alnalfabèt ki grenpe lesyèl nan peyi a olye pou yo ta santre vrè pwoblèm nan ki gen pou wè ak «politik»), kote yo eseye divòse yo de Reyalite Ayisyèn nan men sa k pi enpòtan an, se pito opòtinite pou ti Ayisyen ta genyen pou ale lekòl. Timoun sa yo byen entelijan (si n ap gade kèk nan pèfòmans yo), kèlkeswa lang yo ta vle itilize nan lekòl Ayiti, sa p ap yon gwo pwoblèm pou yo osilontan yo gen opòtinite ale lekòl.\n\nVrèvanvre, sa nou dwe batay pou li a (pa ak zam) se leve vwa nou pou gen lekòl gratis (enkli materyèl) ak manje. Rechèch demontre ke pifò nan timoun Ayiti k al lekòl pa rive konplete menm sik mwayen an akoz sitiyasyon ekonomik peyi a: pa gen lekòl gratis, paran timoun k ap bat dlo pou fè bè pou voye yo lekòl pa kapab achte liv ak manje pou yo byenke yo fè sakrifis achte omwen yon inifòm, ke l se yon «lavam metam wetam» yo mete sou yo chak jou. LEKÒL GRATIS pa dwe konsidere kòm yon «kado» ke gouvènman ayisyen an ta bay timoun sa yo, men pito se yon pwovizyon ki kouvri anba Konstitisyon 1987 la. Bagay sa yo (dwa legal), yo dwe pale sou yo nan radyo ak televizyon an Ayiti pou edike popilasyon an e nan fason, sa pral eradike maladi ki rele «analfabetis» la.\n\nSi timoun sa yo, an Ayiti jodiya, ap trennen nan lari, antre nan gang, tounen vagabon, dilè dwòg, dwòg adikte ak mandyan, se pa fòt yo men pito fòt gouvènman an ki pa fè travay konstitisyonèl li. Sa se vrè SIVIK (ki pou ta anseye), e nou menm Ayisyen, nou dwe fè yon bagay ak sa, yon fason yon lòt (ann eseye fè travay nou kòm sitwayen, ann eseye aktif nan ede Ayiti ale vè lavan, ann eseye yon aktivis pou yon pi bon Ayiti, renmen Ayiti pa ta dwe sèlman yon pawòl k ap soti nan bouch Ayisyen men ann montre sa pito pa aksyon nou).\n\nPou retounen a Japon (ki dwe youn nan sous enspirasyon pou Ayisyen ki ta vle wè vrè devlopman fèt Ayiti), nou te ka poze kesyon sa a: Konbyen peyi nan lemomm ki pale JAPONÈ? Repons lan se: YOUN. M ap li kòmantè komik sou kreyòl depi plis pase 30 ane tèlke li se «yon lang izole», vrè radòt ki soti nan bouch «swadizan» Ayisyen save ki rive lwen lekòl. Li si komik pou wè a ki nivo mantalite a kolonize. Kèk menm ale pi lwen toujou pou di «kreyòl pa yon lang»; donk si l pa yon lang, yo pa moun paske chak moun pale yon lang matènèl; nan yon fason, yo mete tèt yon an klasifikasyon omosapyen ki pi ba (pase moun) lefèt ke yo panse konsa. Donk, edikasyon dwe fèt nan tout nivo pou refè mantalite kolonyal la oubyen pou mete vi ak sèl nan brenn ki zonbifye yo. Pakonsekan, lang matènèl la dwe jwe yon gran wòl nan lekòl yo. Epitou, nan peyi devlope yon an lemonn ak nan kèk peyi tyèmond (e.g., USA, Kanada, Lachin, Larisi, Frans, Lasuis (depan de kanton an), Almay, Itali, Japon, Kiba, Meksik, Brezil�), lang natifnatal la se li menm tou ki lang ofisyèl ki itilize lekòl.\n\nSitiyasyon lang an Ayiti diferan de kèk kèk peyi Afriken kote pa egzanp nan peyi kouwè Kotdivwa, Nijerya, Senegal� (jis pou site kèk) yo pale plis pase 50 lang (ki reprezante diferan gwoup etnik, pakonsekan yo bezwen yon lang nasyonal (ke l se fransè ou anglè) ki an menm tan itilize kòm «La langue véhiculaire et la langue des registres» ki konekte tout moun tou, epi sèvi kòm «lang ofisyèl».\n\nAn Giyàn Fransèz (kote m vizite), gen anviwon 11 lang ki pale la; kòm «department d'outre-mer», lang fransè a se li ki lang nasyonal. Nan ka Ayiti, tout Ayisyen pale kreyòl kòm lang natifnatal yo (pa gen pwoblèm menm pou kominike paske se yon gwoup etnik omojèn), donk li dwe jwe tou yon wòl enpòtan nan edikasyon (kòm premye lang) avan metriz nenpòt lòt epi pou montre respè pou kilti ayisyèn nan paske lang, an jeneral, se yon koze ki trè sansib e se youn nan engredyan kiltirèl ke yo dwe manyen ak anpil swen.\n\nGouvènman Ayisyen dwe kòmanse valorize lang matènèl tout Ayisyen, epi itilize l nan pale kou nan ekri. SIY (tout kote) dwe ni an fransè ni nan kreyòl. Mwen pa t ap gen oken pwoblèm ede ak tradiksyon sa yo GRATIS TI CHERI si yon gwoup Ayisyen ta vle ede nan sans sa a oubyen anbake yo nan fè kèk bagay pozitif ki ta kapab ede nan sans sa a.\n\nPou moun k ap viv Kanada, gen yon lwa nan pwovens Kebèk ki rele «La Loi 101», ki di li obligatwa pou poste an fransè. Nan ane 70 yo, lè m te kòmanse vizite Kebèk pou premye fwa, tout bagay te BILENG (an fransè kou an anglè), kounyeya tout siy yo an fransè.\n\nDwe gen tout yon kanpay pou epole �bilengwis' an Ayiti. Ou pa ka janbe de yon premye lang a yon dezyèm epi a yon twazyèm, a yon katriyèm san metrize youn nan sa avan yo (ki ofisyèlman rekonèt nan konstitisyon peyi a); se jis yon konsèy pou lekòl an jeneral men lakay, se ta yon bèl ide si paran te kapab espoze timoun a plis ke youn, e an Ayiti nou konnen deja se sèlman paran ki kapab ki pral gen opòtinite fè sa amwenke gouvènman an panse a pwogram radio ak televizyon kote ta gen televizyon nan tout lari dekwa pou timoun ki pa gen aksè ak sa lakay yo ta gen chans gade kèk pwogram timoun epi mwen gen anpil dout se yon bagay ki pral fèt akoz lajan sa ta koute, e nou ta ka menm mande konbyen tan l ap pran gouvènman ayisyen pou solisyone yon senp pwoblèm elektrisite lè Ayiti te ka itilize enèji solè (24 sou 24), yon bagay ki pa ta koute chè ditou epi ki ta nan avantay tout peyi a. Jiska yon lòt lè ankò, ann kontinye viv nan ILIZYON (an tèm rèv nou pou yon bèl Ayiti) men pataje bèl ide n yo ak lòt moun.\n\nE. W. Vedrine, otè", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Lèt Wyclef voye bay «Ayisyen Dyaspora ki konsène»\n\nBonè nan semèn sa a, yon lèt kòmanse sikile sou entènèt la ki siyen «Concerned Haitian Diaspora» (Ayisyen Dyaspora ki konsène) e ki kesyone foto Wyclef Jean fè avèk 2 lidè gang pandan vizit li Site Solèy nan dat 2 mas, 2006. Men repons Wyclef.\n\n9 Mas, 2006\n\nChè Ayisyen Dyaspora ki konsène,\n\nMèsi pou lèt ou a. Mwen li l avèk prekosyon, epi mwen konprann e respekte sa ou wè ak e green je ou. Ou poze kèk kesyon enpòtan ke m ap reponn la a, men mwen espere nou kontinye diskisyon sa a an pèsòn.\n\nPremyèman, m ap di klèman se lapè mwen andose. Depi plis pase yon ane edmi, m ap rankontre avèk tout kalite moun arebò konfli ki gen Ayiti, e premye fraz mwen se toujou «nou bezwen jwenn yon fason pou n kreye lapè». Pou chak grenn moun, mwen trè klè ke mwen renonse vyolans. Mwen di yo tou nou p ap janm gen lapè ki dire amwenke tout moun ki konsève travay nan yon pwosesis pou lapè. Sa pa vle di nou sipòte vyolans oubyen kidnaping oubyen trafik dwòg oubyen touye moun. Sa vle di malgre tout enjistis ak soufrans, nou bezwen tout sosyete ayisyèn nan mete men si nou pral kòmanse geri kòm yon nasyon epi pou n avanse.\n\nSe mesaj mwen pataje ak lidè rebèl lame kouwè jeneral Ravix, Juan Gabriel Valdez ki alatèt MINUSTAH, Premye Minis enterimè a - Gérard Latortue, Guy Philippe ak manm pati Lavalas kouwè Yves Christalin. Pi resamman, mwen fofile mesaj sa a bay Kofi Annan - Sekretè Jeneral Nasyonzini, anbasadè Etazini (yo chwazi a) Janet Sanderson avèk prezidan eli a, René Préval. Mwen pataje li lè m rankontre avèk viktim yo kidnape, avèk fanmi viktim ki mouri yo, e semèn pase menm mesaj sa a al jwenn lidè gang kouwè Evens avèk Amarald nan Site Solèy.\n\nAn referans a yon lòt pwen nan lèt ou a, rezon ki fè mwen kapab antre Site Solèy se paske mwen vle tande lidè gang yo. Epi yo tande m tou lè mwen fè deklarasyon pou lapè epi renonse vyolans.\n\nOu mansyone timoun ame. Lè m te resevwa envite kouwè Angelina Jolie ak Brad Pitt Ayiti, nou pase tan avèk 85 timoun ki nan laj 7 a 17 ane ki viktim gang. Atravè Yéle Haiti, n ap ede timoun sa yo jwenn yon edikasyon avèk trening vokasyonèl dekwa pou yo pa tounen kriminèl lè yo soti nan prizon.\n\nSe jis youn nan bagay n ap fè atravè Yéle Haiti pou eseye angaje dirèkteman nan amelyorasyon sitiyasyon an, epi mwen ankouraje ou vizite pajwèb nou, Yéle Haiti, pou aprann plis de pwojè nou:\n\nK ap founi bousdetid a 6.000 timoun ki nan lekòl primè nan Pòtoprens, Gonayiv, Okap, Pòdepè, Okay avèk Lasèr;\nPatwone atelye pou amelyore metòddanseyman nan 32 lekòl nan Gonayiv ak nan Pòtoprens;\nFouni bousdetid a 10 etidyan inivèsite an(n) Ayiti;\nEtan patnè nan yon pwogram ki anplwaye 1.700 moun pa jou k ap netwaye Pòtoprens;\nSipò nou bay yon pwogram foutbòl aprè lekòl ki gen 650 jèn ki soti Site Solèy ak Belè;\nManje nou bay gratis ti cheri nan Site Solèy ak nan lòt zòn;\nTravay nou kòmanse fè avèk asosyasyon paran pou founi repa sibvansyone pou twa lekòl nan Belè;\nPatronaj mizisyen ipòp pou pèfòme nan yon seri konsè mansyèl nan pwomosyon pou jèn yo evite viris HIV/SIDA;\nPatronaj mansyèl edikasyon anviwonnman an atravè vizit kote n ale ak timoun nan Parc La Visite nan zòn Seguin;\nKreye yon laboratwa konpitè k ap ouvri sezon otòn lan nan yon lise Kwadèboukè;\nPatwone tounwa foutbòl ak baskètbòl ete sa a ki va pwomote tèm Yéle Haiti a yon odyans jèn.\nKite m fè yon rele tout mizisyen, volontè, sipòtè avèk òganizasyon non-gouvènmantal pou fè mouvman Yéle a nan pati enpòtan nan solisyon sitiyasyon Ayiti twouve li aktyèlman, avèk yon gwo rèl a Comcel, k ap travay de konsè ak nou nan patwone aktivite sa yo.\n\nMwen envite w jwenn nou paske, kòm ou di, «timoun Ayiti yo bezwen yon chans pou gen siksè nan yon demen miyò».\n\nSi ou gen yon kopi oubyen w ka prete youn, nou ankouraje w tande trak #22 sou kanaval mwen an sou CD, ak yon mesaj pou dyaspora a. Li gen ladan tou kèk repòtaj sou vizit mwen Ayiti semèn pase. Jounal ki rele Newsday paper ki nan Nouyòk, ekri yon istwa yè ke ou kapab li an liy (sou entènèt la nan):\n\nWyclef Jean", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Yon moun ki rejte kilti l\n\nEmmanuel W. VEDRINE\n\nDepi yon moun pa apresye engredyan ki konpoze kilti l, moun sa a se yon ZONBI. Fò l al manje sèl pou gwo bonnanj li eseye tounen.\n\nAyiti pa pral fè yon pa kita yon pa nago toutotan chak grenn Ayisyen poko pran konsyans kilès li ye. L ap pran ti tan pou yon pèp ki t ap viv anba joug esklavay pandan plizyè syèk wè limyè. Se kòmkidire se nan kav li t ap viv.  Menm si l soti deyò, l ap wè twoub pandan yon sètan tan.\n\nNou, ki konsyan de pwoblèm sikolojik sa a (yon konplèksdenferyorite lakay endividi a), gen yon kokenn travay edikasyon sou zepòl nou pou n fè e si nou pa fè l, konnen nou mechan.\n\nKansè sa a se youn nan engredyan ki kontribye nan soudevlopman Ayiti jounen jodiya, e ki divize moun ki te pase sou ban lekòl ak sa ki pa t janm gen chans pase.\n\nLi enposib pou Ayiti rive devlope tout bon ak mantalite kolonyal anpil Ayisyen kontinye ap viv jounen jodiya, e sa pi rèd toujou lè n konnen se moun ki swadizan pase plizyè ane sou ban lekòl ki pa ta gen LISIDITE men ki, elas,  rete ZONBIFYE.\n\nAnsòm, se EDIKASYON Ayiti a ki gen yon kansè men youn ki tretab si l resevwa bonjan dòz kimoterapi nesesè. Ayibobo pou tout entelektyèl konsyan ki pa pè di e ki pa t pè di laverite menm si yo ta peye ak san yo pou wete lasi nan je pèp yo.\n\nE. W. VEDRINE", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Baay Florida sa a genlè se yon waytouke k ap fè politisyen chimè\n\nEmmanuel W. Védrine\n \n\nBaay Florida sa a... de tout fason se yon sous enspirasyon totalkapital, se esperyans granmoun nan. Se yon trajikomedi. Byenke sitwayen Jan MAPOU k ap viv nan Miyami ekri kèk trajikomedi (kouwè DPM - Kanntè...), li posib pou kouzen MAPOU ak kèk lòt Koukouy ap layite yon pyèsteyat longpleying sou koze sila a.\n\nBon, gen kèk mesaj poste nan plizyè fowòm sou koze a, men m remake anpil moun pa tèlman debat koze a nan fowòm ayisyen yo, yon koze k si enpòtan nan kad Kominote Ayisyèn nan konte sa yo Florida, patikilyèman Miami Dade County kote 10.700 bilten (alò bilten papiyon) ta pase nan machin men moun poko konnen si pèp la te vote pou Jak osnon pou Pyè.\n\nSe premye fwa m wè yon tèl pyèsteyat politik Etazini. Sèn yo long long! Sèn yo pi long pase yon lajounen mizè, pi long pase larivyè Misisipi. M tande yo toujou di pa janm gen koudeta k fèt nan peyi Tonton Sam; sètadi peyi ki ta pi demokratik sou latè benni. Poudi se vre? Yodi genlè manti. Bon Yodi, ou manti tankou chen!\n\nJe pa gen bòday, ann gade sa k ap rive nan kèk jou pou zafè kle a mesye yo bezwen pou ouvè depo tranzisyon an ak kèt y ap fè pou ti seza anvan 20 janvye rive. Joujoulakonmedi, ou menm ki patwon tout konmedi sou latè, esplike nou non konmedi sa a! Di nou non Joujou si Oliwoud pa pral soti yon fim waytouke sou teyatanwon sa a.\n\n(E. W. Vedrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Chak grenn ayisyen enpòtan pou devlopman Ayiti\n\nEmmanuel W. Védrine\n \n\nYoun nan pi bèl bagay ansyen militè yo ak tout lòt gwoup ki ame ilegalman te ka fè se: ale renmèt zam yo san bri, san kont epi di piblikman ke kounyeya yo pre pou bay tout koutmen posib pou peyi a ale vè lavan (menmsi se ta kèk mwa travay volontè annatandan yo ta jwenn yon ti tyotyo lage nan men yo).\n\nTout peyi a bezwen lapè (nou bezwen tout yon kanpay «chalòm») pou n ka bouje e nou wè klèman touye youn lòt pou benefis Gran Peyi pa ede Ayiti fè yon pa kita yon pa nago men se plis bak sa fè l fè. Se plis nan betiz Zòt pase nou kòmsi se yon seri moun mawon nou ye, kòmsi se yon seri moun sovay ki san kilti nou ye, moun ki pa konn sa yo vle.\n\nPa gen pàn si yon moun ta gen zam lakay li pou pwòp sekirite l (men fò lalwa ta gouvène sa) men mache ak zam ilegal tribòbabò sou moun nan peyi a, se plis latèrè sa kreye.\n\nSekirite se youn nan pwen enpòtan pou devlopman Ayiti fèt. Kijan touris pral pote kapital nan peyi a si pa gen sekirite? Kijan moun pral envesti nan peyi a si pa gen sekirite? Kijan pwomosyon touris lokal pral fèt si pa gen sekirite? Kijan dyaspora a pral desann al bay tout koutmen posib si pa gen sekirite? Se moun ki mandate pou pote zam ki ta dwe fè sa sèlman (lè yo desèvis). Donk kòm tout moun ap viv nan ilegalite Ayiti, zafè lalwa vin tounen yon itopi (sa rete yon rèv).\n\nLi lè li tan pou chak grenn Ayisyen eseye reyalis: si zòt di l ap ba n lajan pou kraze pwòp frè n, jis di l «monchè demake w la tande, nou tout se frè!». Eseye reyalis tou nan sa ke w ka fè (pa pete pi wo ke posteryè w); avan ou pran desizyon pou fè yon bagay, panse a tout konsekans sa ka genyen. Imedyatman kisa k pase mesye ilegalman ame ki te cho devan bann nan (kòmansman 2004)? Repons: Gwo Blan an reze tout ansanm ak ti boujwa ti sousou opòtinis yo k ap peri peyi a ki toujou renmen rete tyoul Mouche Blan, kòmsi Mouche Blan ap vin solisyone pwoblèm yo. Zòt pa janm bay gabèl; se enbesil ki bay, entelijan pran. Zòt jis montre se yon seri moun ti lòlòy (ki pa gen anyen anndan sèvèl yo oubyen moun sèvèl kaka kalbas ki pa konn kote yo soti, sa yo vle ak kikote yo prale). Donk, annou, chak grenn Ayisyen, eseye pran yon ti tan pou n panse a avni Ayiti nou an (chire pit p ap mennen nou oken kote, monte kòlèt p ap mennen nou oken kote, divizyon p ap mennen nou oken kote). Pa bliye deviz nou sou lajan an ki tèlman bèl ke lòt peyi kopye l.\n\nDepi w vwayaje aletranje (kit ou te Ayisyen tèt grenn ble kou digo, po kwiv, koulè chokola, cheve siwo, cheve boulon� baton ki bat chen nwa a, se li ki bat chen blan an � Yo toujou trete w AYISYEN). Se vre nou sipoze gen libète pou fè moun tande vwa nou, pou n revandike dwa nou men lè n fè sa avèk zamfannfwa, enben se plis touman sa vin kreye, se plis traka nou bay manman nou Ayiti Cheri ki deja depatya.\n\nGen moun ki pale de revolisyon pasifik (atravè ekri yo); mwen eseye dechifre mesaj yo ekri, se yon fòm lit kanmèm (menmsi kèk nan nou pa ta apiye yon seri ide ladan yo) men kanmèn nou dwe montre yon fòm sivilizasyon. Voltaire (ekriven fransè) di n tou: «Fòs plim nan pa kanmarad fòs epe». Donk lè n kouche ide n yo sou papye, se koze pou plizyè jenerasyon n fè sa.\n\nChank grenn Ayisyen nan sosyete a enpòtan. Èske n te te konnen ke n se yon pèp entel lijan? Chak grenn Ayisyen gen potansyèl. Èske n te konn sa? Enben pwovèb la di: «Si towo bèf te konn valè l, li pa ta kite yon kòd senk kòb touye l». Nou chak gen yon potansyèl estraòdinè men nou pa bay sa valè. Nou pa pran tan pou n reflechi mèvèy nou nan listwa, glwa nou te genyen nan listwa. Nou pa rann nou kont ke Zòt jalou de sa e ke depi digdantan l ap eseye fè tout mwayen posib pou efase bèl istwa nou. Demèm, si chak Ayisyen te konn valè l ak valè Ayiti Cheri, enben li pa ta kontinye ap pran lòd nan men Zòt pou kraze pwòp frè l dekwa pou Zòt benefisye de sa. Chak grenn Ayisyen bezwen yon ti tan pou fè yon egzamennkonsyans pou konn potansyèl yo e devwa yo pou kontribye nan devlopman Ayiti.\n\n(E.W.VEDRINE)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Bòn chans a pwochen prezidan Ayiti a!\n\nEmmanuel W. VEDRINE\n[Atik sa a parèt nan lang anglè nan jounal\nBoston Haitian Reporter, Vol. 6. issue 12 desanm 2005]\n\nPalais national\nPalais national, Champ de Mars, Port-au-Prince. Photo Fabio et Franco Biaggi.\nSi eleksyon ki pral vini yo fèt nan transparans, pèp ayisyen an pa avèg ni estipid e kòm dikton an di, analfabèt pa bèt donk yo va deside pou kilès y ap vote. Nan sans vote yon kandida ki montre sousi l pou fiti Ayiti, youn ki ta gen bon jan dosye lè n gade dèyè, youn ki fè (kèk) bagay pozitif nan sosyete a avan, men se pa baze sou ki valè diplòm moun sa a ranmase nan inivèsite Ayiti ou aletranje. \n\nLi lè li tan pou demokrasi reye sou tout Ayiti! E Ayisyen pa dwe eseye bloke sa pa oken fason posib. Yo dwe, pakonsekan, priye pou ke eleksyon sa yo fèt nan lapè e nan transparans.\n\nMwen doute ta gen moun ki ta espere sipriz mòtèl Ruelle Vaillant yo(desanm 1987) kote anpil frè ak sè nou yo te mouri anba bal sèktè makout la jis paske yo t ap vote yon moun yo panse ki ta lidè favori yo. Kèlkeswa moun ki eli a, se li ki pral Prezidan Pèp Ayisyen an e si pa gen oken koudeta aprè oubyen lanmò, li pral gouvène pou senkan. \n\nYon fwa moun sa a eli, nou dwe felisite l, swete l lemeyè epi fè l sonje revandikasyon pèp la (pou peyi a). Pa gen anyen mal pou fè sa etan sitwayen epi bi li ta dwe la pou pran sa an konsiderasyon. Li lè li tan pou Ayisyen santre sou estrateji pou fè Ayiti ale vè lavan olye yo chita ap konsantre sou pati politik an patikilye ki pa gen okenn ajannda (pou Ayiti apa monte sou pouvwa).\n\nEstabilite politik se yon bagay tou ki enpòtan ke pèp ayisyen an bezwen dekwa pou Ayiti ale vè lavan. Pitit Ayiti yo fatige avèk koudeta pasipala. Gen anviwon trant koudeta ki fèt deja, e chak fwa youn fèt, peyi a fè bak pou plizyè ane. Pa gen oken dout ke nou kapab toujou kritike kèk lidè nan yon sistèm demokratik (ke l sou pouvwa ou pa). Pa gen pwoblèm! Se sèlman diktatè ki pa renmen kritik men sèlman lwanj paske yo pa vle fè anyen nan transparans. Nouvo prezidan Ayiti a ta dwe, sètènman, enkli moun ki soti nan tout pati politik yo, moun ki gen diferan konpetans (fi kou gason) nan gouvènman l lan (osilontan yo gen dosye pwòp epi yo montre sousi yo vizavi fiti Ayiti).\n\nYoun  nan rezon ki fè politik ayisyen pa gen siksè sèke pati ki sou pouvwa a toujou gade pouvwa tankou yon jaden prive, tankou chwal papa - ke yo ka galope lè yo vle, epi yo ekskli moun ki pa manm pati a oubyen ki pa nan antouraj yo. Donk, tout gato a pataje ant lafanmi, pa gen pou etranje.\n\nNouvo fòmil siksè a sèke politisyen ayisyen dwe wè pouvwa ak zye nouvo: tout yon konbit  kote tout moun ap travay ansanm pou atenn yon bi, e bi sa a se devlopman Ayiti e an menm tan, va gen avantaj pou sa yo ki patisipe nan gran konbit sa a.\n\nAnpil fanatik ki sipòte yon pati jis vle, anpil fwa, yon dyòb, oubyen favè anka kandida yo a ta monte sou pouvwa men, pa gen anyen ankò - nan sans wè bezwen yon peyi, e kijan pou pote pwòp kontribisyon yo. Mankman vizyon sa a avèk tètkole di tout bagay dekwa pou konprann sa k fè Ayiti kote l ye jounen jodiya.\n\nMen, yon vrè Ayisyen k ap reve chanjman pou Ayiti nan tout nivo pa dwe fanatik oken pati an patikilye, men pito ankouraje yo travay ansanm, pou gen yon vizyon pou peyi yo epi kijan pou devlope estrateji pou atenn bi yo. Sètènman, nan kè nou, nou konnen pafwa pou kilès nou ta vote, baze sou sèten kritè ki gen pou wè ak dosye kandida a men ankò, kòm pwovèb ayisyen an di, sekrè pa pouri trip chen. Pa konsekan, nou kenbe sekrè nou pou nou. Viv Ayiti cheri! Bòn chans a pwochen prezidan an!", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Kèk sipètisyon nan kilti ayisyen\n\n1. Si yon chovsouri antre nan yon kay, se lamò l ap\nanonse.\n2. Si frize poze sou do kay, se lougawou k ap pase.\n3. Dòmi ak kilòt koulè wouj pou mò pa rale zòtèy\npye ou nan nuit.\n4. Fanm ansent pa pote dèy (pou pa fè foskouch).\n5. Fanm ansent pa sèvi nan mòtalite (pou l pa fè\nfoskouch).\n6. Yo di fanm ki gen ti bab anba manton, yo konn\nvole lougawou.\n7. Gade dèyè janm dwat yon tifi pou konn si l pèdi.\n8. Lè chen wouke, se lamò l ap anonse.\n9. Lè je ou ap danse, se lapli ki pral tonbe.\n10. Lè loray ap gwonde, moun pa sèmante.\n11. Lè ou fin bay kochon manje nan nuit, pa vire\ngade l (pou l pa gen grenn).\n12. Lè yon timoun ap chanje dan, youn rache, li dwe\nvoye l sou do kay. Avan li voye l, li dwe di: «Rat,\nrat, men yon vye dan m ap voye ba ou pou ban m\nyon bèl ti dan».\n13. Lè papiyon nwa antre lakay ou, se siy lamò.\n14. Lè timoun gen òkèt, mete yon ti fil sou fwon l.\n15. Lè zetwal file, pare sèkèy; gen yon moun ki pral\nmouri.\n16. Lè zòrèy ou kònen, se moun k ap pale ou mal.\n17. Mete yon grenn maldyòk nan kou timoun pou\nlougawou pa manje l.\n18. Ou pa di yon timoun bèl (pou pa ba l madyòk).\n19. Ou pa mete «koulè jòn» al nan fèt ou nan\nmòtalite (lamò).\n20. Pa mete «koulè wouj» pou al vizite yon moun ki\ngen mòtalite.\n21. Pa lonje dwèt sou zetwal k ap file (w ap tripòt si\nou fè sa).\n22. Pa prete moun yon cheval plenn pou al ede nan\nyon mòtalite (l ap avòte).\n23. Pa satiyèt yon timoun pou l pa bege.\n24. Premye janvye, w al pran yon beny nan dlo ki\npre w la pou retire devenn ansyen ane a sou ou.\n25. Si men dwat ou grate ou, se yon kòb ou pral\njwenn.\n26. Si men goch ou grate ou, se lajan ou pral\ndepanse.\n27. Si ou bege, epi lè li nouvèl lin ou di «men lalin»,\nbege a ap pase.\n28. Si ou bezwen cheve ou pouse, koupe li 24 jen.\n29. Si ou bezwen konn leson ou, mete liv la anba tèt\nou lè ou pral dòmi.\n30. Si ou limen yon plim poul anba chèz yon moun \nki gen maklouklou, maklouklou a ap rele.\n31. Si ou mache ajenou, w ap touye manman ou.\n32. Si ou mache ak soulye dwategoch, w ap touye\nmanman ou.\n33. Si ou mòde lang ou pandan w ap manje, se yon\nipokrit k ap pale ou mal.\n34. Si ou panse ou pral kontre ak movezè nan nuit\npandan w ap mache, met rad ou alanvè.\n35. Si ou soufle nan boutèy, w ap gen maklouklou.\n36. Si ou tire kont lajounen, w ap fè move rèv.\n37. Si ou santi yon moun ap mache anba plapye ou,\nse yon bon moun.\n38. Si ou santi yon moun ap mache bò pye ou, se\nyon ipokrit.\n39. Pandan de moun ap pale, si sanzatann toulède di\negzakteman yon fraz similè, youn dwe penche lòt\n(pou yo pa mouri ansanm).\n40. Si w al fè ti jwèt manman ak papa jou vandredi,\ntete ou ap kole.\n41. Si w ap mache, ou frape pye dwat ou, se bon\nnouvèl.\n42. Si w ap mache, ou frape pye goch ou, se move\nnouvèl.\n43. Si yon fanm met valiz li atè, l ap toujou razè.\n44. Si yo bale pye ou, ou p ap marye.\n45. Si yon moun di li te wè ou pandan lannuit nan\nlari, di se pa t ou menm.\n46. Si yon ti zandolit vole sou yon fanm, li pral\nansent.\n47. Si yon tibebe pike tèt li ap gade pa dèyè, se rele\nl ap rele lòt timoun.\n48. Voye yon grenn sèl anba chèz yon moun\nendezirab (pou l ka leve).\n49. 15 jen, 15 jiyè ou pa gade anlè pou pa wè\nlaposiyè k ap pase (pou pa mouri).", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Kòmantè sou ‘demokrasi’\n\nEtienne CHAVANNES\nScène de rue, Etienne CHAVANNES. © Espaceloas.\nLi lè li tan elit politik ayisyen an respekte VOLONTE PÈP LA. Lè lidè politik ak lidè biznis yo ap pale de demokrasi, se kòmsi y ap pale de yon gouvènman elit, pou elit, e ki soti nan elit. Sa pa demokrasi. Se tirani. Nan yon demokrasi, lidè pran pouvwa yo dirèkteman nan PÈP LA. Se yo ki reprezante pèp la e yo la pou fè volonte pèp la. Pèp la kapab retire yo sou pouvwa. Donk si yon moun pa respekte volonte pèp la oubyen panse pèp la twò sòt pou pran pwòp desizyon l, yo p ap pale de demokrasi.\n\nMwen di sa deja, e m ap redi l. Elit ayisyen an se yon minorite li ye e li dwe konprann sa. Donk, pou yo konprann prezidans lan, fòk yo konvenk pèp la ke li ka fè yo konfyans. Yo pa ka jis deklare ke yo gen dwa dirije jis akoz byen yo oubyen estati (sosyal) yo. Bagay sa yo FINI.\n\nMen, moun dwe respekte dwa elit yo. Elit yo pa dwe santi yo menase nan pwòp peyi yo epi yo pa dwe arase yo. Yo dwe respekte dwa popriyetè yo genyen. Yo se Ayisyen e yo dwe fè pati de solisyon an. Se rezon sa a nou bezwen ranfòse enstitisyon ayisyen yo, patikilyèman enstitisyon kouwè lajistis, lapolis dekwa pou kapab mete lalwa an(n) aplikasyon. Pesonn, enkli prezidan d Ayiti, pa sou tèt lalwa. Si prezidan an komèt yon krim, li dwe fè fas ak lajistis tankou nenpòt lòt sitwayen òdinè. Se sa nou dwe revandike olye nou pran zam youn kont lòt.", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "AYITI: BABAY A YON LAME REPRESIF\n\nEmmanuel W. Védrine\n\n28-06-05\n\nNan entèprete kèk kòmantè ki an rapò ak Polis Nasyonal Ayiti (« Police Nationale d'Haïti », PNH), pou kèk kritik, li pa ta 100% pi bon lefèt ke toude ta pataje menm jenetik. Pa gen dout ke gen sèten verite la a (depi yo te rekrite plizyè manm lame defen an nan nouvo fòs polis la), men pou plizyè nan nou, omwen Ayiti Cheri pa pral gaspiye plizyè milyon dola vèt nan yon enstitisyon k ap grate santi, e ki pa janm kontribye anyen e absoliman anyen nan devlopman peyi a.\n\nLè n konnen istwa l, se pa ta vrè chwa Ayiti ta fè pou l kontinye alimante yon tèl lame represif ki gen pèp ayisyen an kòm sèl ènmi l. Si sa ta fèt, se ta kontinye manje yon manje ki fè yon moun vomi plizyè fwa. Sa ta koze Ayiti plis pwoblèm politik tou an tèm estabilite politik ak koudeta pasipala. Donk, poukisa Ayiti ta dwe repete menm erè l te komèt nan tan pase? Èske l aprann yon leson nan sa pou yon demen miyò?\n\nSi nou li ak anpil atansyon konstitisyon 1987 la, mwen gen anpil dout ke ta gen kèk kote ladan ki di lame dwe mele nan politik (re: atik 265 – Manm lame yo, pa nan fè politik, ni yo pa gen dwa rantre nan yon gwoup politik oubyen nan yon pati politik. Yo pa janm dwe pran pou okenn nan yo. Lame a te gen «omwen yon dènye chans» sou Aristide (avan 30 septanm 1991) pou l te kòmanse «emelyore tèt li» nan sans eseye chanje mantalite fonksyone kòm yon enstitisyon «restavèk blan» epi youn ki represif alafwa; pakonsekan, «imaj negatif sa a» enfliyanse «kèk» manm debyen ladan l.\n\nAyiti pa t gen «yon vrè lame» nan ventyèm syèk la ki t ap defann enterè l (tankou pa egzanp: Defann peyi a si gen lagè; Pwoteje peyi a kont danje ki sot aletranje; Siveye tout fwontyè peyi a ni atè, ni sou lanmè, ni anlè; Bay lapolis konkou, sizanka lapolis pa kapab fè travay li, depi gouvènman an gen bonjan rezon pou sa; Ede moun ki nan peyi a, nan tan malè ak devas; Yo kapab mete l toujou: ede peyi a mache nan bon wout pwogrè (jan sa parèt klè kou jou nan atik 266 konstitisyon an), men pito enterè kèk puisans etranje – fonksyone kouwè «chyen de gad» pou yo, an menm tan yon lame ki ta nan yon sans pwoteje enterè elit kowonpi a. Klèman pandan koudeta 30 septanm lan, kèk manm elit sa a te menm mete machin yo disponib o sèvis « eskadwon lanmò » lame a pou fè patwouy nan Pòtoprens epi pèsekite moun nan katye popilè yo jis paske yo ta komèt yon peche: vote yon kandida yo te chwazi , Jean-Bertrand Aristide – enkli finanse youn nan koudeta pi sanglan nan istwa peyi a ki fèt jis avan «ane fiskal la» lè yo ta dwe peye gouvènman an enpo. «Peye enpo» te yon bagay trè enpòtan tou pou premye gouvènman demokratik la nan yon epòk kote yo te fè l pwomès tout èd k ap soti aletranje men yo te bloke yo, yon bagay ki ka entèprete an menm tan kòm yon «bwalong» pou Ayiti aprann grandi epi pou l pa depann 100% de zòt, men elas! Yo pa janm aprann okenn leson.\n\nSètènman, Ayiti te nan yon enpas politik. Nenpòt Ayisyen ki pa kapab ni li ni ekri konnen fen e byen vrè istwa sa yo konsènan lame a e youn Duvalier te «netralize» (nan kòmansman ane 60 yo lè l te konvèti an diktatè). Mwen itilize tèm ‘netralize' paske li pa t detwi l, men l te rive gen «tout kontwòl li» ak kreyasyon paramilitè ki rele « tonton makout » yo (polis sekrè tou ki t ap fonksyone sou diktati brital sa a) ak «espyon» ki te nan menm lame sa a. Konsa, Duvalier (papa ak pitit) te gen kontwòl entelijennsya a.\n\nAn teyori, sètènman, kèk moun (ki kont nenpòt tip chanjman an(n) Ayiti) ta kontinye radote… pale pawòl tafya pou ta wè bòt efreyan sa yo ki chaje ak san retounen sou sèn nan (pou yon rezon pou yon lòt) e an menm tan, nou pa bliye eleksyon ki pa twò lwen nou e se yon mwayen pou evite diskite kèk «vrè kesyon» konsènan fiti Ayiti ak devlopman l (pa egzanj, Estrateji pou gen estabilite politik dekwa pou devlopman peyi a kòmanse fèt, Desantralizasyon, Devlopman agrikilti, Pwoblèm sante, Edikasyon, Jistis & Lwa, Kreyasyon anplwa, Solisyone pwoblèm elektrisite, Konstwi wout… ak lòt bagay ki apateni a enfrastrikti peyi a).\n\nMesye sa yo (ki manm lame defen an) konn «yon sèl metye»: konn tire epi m ta di «sou Ayisyen sèlman» paske si yon moun ta rale yon bonjan fistibal sou yo, sètènman yo t ap lage M-16 la atè oubyen kouri ak tout boulin si yo ta tande bri yon «peta». Kèk kesyon enpòtan ke n ka poze nan diskisyon sa a se: Èske Ayiti ka aprann yon bagay nan men Kostarika an tèm ‘istwa lame 2 nasyon yo'?\n\nKisa k dwe fèt (nan sans gen yon Ayiti ki an sekirite kote tout moun ka viv san pwoblèm)? Repons lan se: «pa sempman yon bagay» lè n konnen gen twòp. Premyèman, kesyon «lame» a pa nan katon an menm; lòt lejislati a dwe vote pou yon disparisyon total li epi dwe gen kèk amannman nan konstitisyon 1987 la dekwa pou benefisye devlopman Ayiti.\n\nAnvan lontan, sa ta yon bèl ide pou pa ta rekrite «ansyen manm lame a» kòm manm fòs polis la (byenke nou wè se yon bagay ki fèt deja, yon erè kapital). Kòm pwovèb kreyòl la di, chen manjèd ze pa janm kite metye l. Yon fòs polis pwofesyonèl e youn ki dyanm tou (ak plis manm ladan l e ak tout ekipman yo bezwen pou fè travay yo) se sa ki nesesè.\n\nNouvo gouvènman an (si toutbon vre eleksyon lib e libè pral rive fèt nan fen 2005) kapab kreye yon «lekòl metye» pou manm lame defen an pou aprann yon metye «gratis ti cheri» dekwa pou yo kapab travay nan sosyete a, e petèt kontribye nan devlopman peyi a e posiblite pou ranbouse kèk ladan yo chèk yo te dwe yo.\n\n(E. W. Vedrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Kèk kòmantè enpòtan sou itilizasyon kreyòl an(n) Ayiti, estrè nan yon chita pale ak André Vilaire Chéry\n\nEmmanuel W. VEDRINE\n\nPWEN 1.\nKreyòl nan lekòl yo --\nWi, l obligatwa pou elèv 3 sik (cycles) Ekòl Fondamantal yo (sètadi de «premye ane» a «nevyèm ane») aprann li ak ekri kreyòl. Sa a se teyori a. An reyalite, gen plizyè sitiyasyon ki prezante selon lekòl la: ki kliyantèl sosyal ki frekante l?, èske l nan milye riral?, elt...\n\nTeyorikman, kreyòl se «lang anseyman» pou 3 premye ane yo, sof pou anseye fransè (pa egzanp, communication orale française fèt depi premye ane a an fransè). Apati katriyèm ane a, lang anseyman an se fransè; sa vle di tout matyè yo anseye an fransè. Yo kontinye anseye kreyòl men kòm nenpòt ki lòt matyè ( langue d'apprentissage ).\n\nKòm mwen t ap di w, sa pa pase konsa vre nan tout lekòl. Nan sa yo rele grandes écoles yo, lang anseyman an se fransè (an fonksyon kliyantèl ki frekante yo). Yo repouse (kontinye) anseyman kreyòl la vè katriyèm – senkyèm ou ankò sizyèm ane. Poukisa? Paske alafen sizyèm ane a (ekivalan ansyen klas «sètifika»), tout elèv endistenkteman pral pase «egzamen ofisyèl», kididonk «Egzamen d Eta» nan tout matyè, sètadi an kreyòl tou. Ansmoman la, lekòl sa yo gen inè /dezè anseyman kreyòl pa semèn (aprantisaj grafi, lekti, gramè). Pa tèlman gen pwodiksyon ekri an kreyòl.\n\nGen anpil lòt lekòl, sitou sa ki resevwa elèv «milye defavorize» yo, e ki pa gen pwofesè ki twò metrize lang fransè a, «lang anseyman» an se kreyòl, soti premye ane pou rive sizyèm ane, ekivalan ansyen klas sètifika. Toutes les matières sont exposées par le maître en créole, et les elèves étudient les leçons en français, car la plupart des manuels sont redigés dans cette langue. Men fò m di gen bon kou manyèl ki redije an kreyòl tou, sitou pou premye klas yo. Enfòmasyon sa yo, mwen pran yo lan bon ti mamit. Lan Editions Deschamps, nou gen yon ekip ki espesyalize l lan fòmasyon sèlman, ki deplase atravè tout peyi a pou fòme mèt, keseswa Pòtoprens, an pwovens ou lan zòn riral ki pi lwen yo.\n\nGen yon lòt cas de figure nou ta rele mixte. Se ka lekòl nasyonal defavorize yon kongregasyon relijyez (katolik) ap dirije. Kliyantèl lekòl sa yo se timoun ki «kreyolofòn inileng». Anseyman an fèt an kreyòl, mèt la reprann sa l sot di a an fransè pou l ka ba timoun lan kèk nosyon fransè.\n\nGen lòt lekòl, kote apati twazyèm ane, lang anseyman an se fransè, se elèv la ki pou degaje pou l adapte menmsi li pa gen yon metriz sifizan nan lang lan.\n\nPWEN 2.\nNan ki lang pwofesè yo pale nan saldeklas?--\nMwen deja reponn plizoumwen kesyon sa a. Yon bagay mwen ka ajoute, sèke demakasyon an se pa ant lekòl prive / lekòl piblik. An(n) Ayiti aktyèlman, prèske 85% (pousan) nan edikasyon eskolè, se sektè prive ki bay li. E lè ou di «sektè prive», se pa yon bagay an blòk. Gen sa yo rele grandes écoles yo, an jeneral etablisman kongreganis katolik; gen les bonnes petites écoles; gen sa ki 1 ou 2 nivo pi ba; gen sa yo rele écoles borlette yo; lan ‘écoles borlette' yo, gen yon bann lòt sou-kategori ankò, jiskaske ou jwenn kategori lekòl k ap fonksyone anba tonèl oubyen pyebya. Donk se pa yon opozisyon prive / piblik. Se pou konnen pito nan ki kategori tèl lekòl sitiye l, ki kliyantèl sosyal ki frekante l, ki nivo kalifikasyon pwofesè yo, an patikilye nan sa ki gen pou wè ak metriz lang fransè, elt. Kòm mwen te di w, gen lekòl kote tout kou yo fèt an kreyòl, menm kou fransè yo.\n\nYon ka espesyal: nan inivèsite, gen anpil pwofèse ki chwazi fè kou yo an kreyòl.\n\nPWEN 3.\nÒtograf ofisyèl la --\nNou suiv sa yo rele «òtograf ofisyèl» la lan tout sa li mande. Tout liv oubyen dokiman Éditions Deschamps soti respekte òtograf sa a alalèt. Yon sèl ti eksepsyon petèt, se kesyon apostwòf nou pa anplwaye apre de gwoup kòm <m ap >(m'ap); <sa k ap fèt ?>(sa k'ap fèt ?), elt. Natirèlman, nou obsève yon espas blan pou make elizyon an oubyen kontraksyon an. Aktyèlman an(n) Ayiti, mwen kwè se sa pifò moun k ap itilize òtograf ofisyèl la fè. Yo pa vrèman itilize tire (<tiret>) nonplis : < chèz la>, olye: < chèz-la >…\n\nPWEN 4.\nKreyòl ak Refòm Edikatif Bernard la --\nNan kòmansman ane 1980 yo, te gen anpil efò trè vizib Leta te fè. Sa te kowenside ak kreyasyon Institut Pedagogique National (IPN) ak lansman «Refòm Edikatif Bernard la». Kòm ou konnen, entegrasyon kreyòl la nan lekòl kòm lang pou anseye ak kòm lang pou aprann se youn nan pwen fò refòm sa a.\n\nNan epòk sa a, te gen anpil efò ki te fèt nan domèn fòmasyon pwofesè, elaborasyon manyèl eskolè ak lòt materyèl pedagojik / didaktik, promosyon nan medya, elt. IPN te kòmanse elabore liv (an kreyòl) nan anpil domèn (pre-aprantisaj, evèy, lekti, gramè, matematik, elt. IPN pa egziste ankò depi prèske dizan. Bò kote pa m, mwen pa santi yon efò dyanm pou soutni kreyòl la vrèman nan lekòl oubyen nan medya a. Apa kèk efò <ponctuels> ou senbolik. Pa egzanp, ane sa a, nan bakaloreya, elèv yo ap ka konpoze an kreyòl «nan sèten matyè». Se vre tou, gen anpil lekòl ki mete yon kou kreyòl menm nan grandes classes segondè yo.\n\nLan medya yo, lan RADYO sitou, depi 86, <kreyòl se wa>, sitou pou sa ki konsène POLITIK (nouvèl, emisyon antèn lib/ lib tribin...). Jean-Claude BAJEUX ekri nan «Anthologie / Mosochwazi» l la: le créole devient la langue de la politique, c'est l'une des révélations de l'après-7 février 1986. Se trè jis. Sa pa anpeche anpil espesyalis kreyòl lanse tanzantan des cris d'alarme pou jan yo maltrete lang sa a nan medya yo (radyo sitou). Pierre VERNET se youn nan moun ki rele anmwe tanzantan. Selon pwennvi moun sa yo, se sitou «sentaks» lang lan ki menase. Sa k pase, pa gen ase efò bò kote moun k ap sèvi ak lang lan pou yo respekte prensip <òganizasyon entèn> lang lan. Kòm anpil nan moun sa yo frankofòn tou, yo gen tandans <plake> pirman -e- senpleman estrikti fransè a sou kreyòl la. Se vre ke sa ba w pafwa de bagay dwòl. Pa egzanp: <poze l kesyon pou konnen sa l panse, li reponn...>. (cf. le français: Questionne / Interrogé sur le point de savoir ce qu'il en pense,il a repondu...>. Oubyen: Li frape pa yon polisye>, < il a eté frappé par un policier >). An rezime, kote «kantite», kreyòl la trè prezan lan medya - radyo yo, men kote «kalite», se yon lòt pèdemanch.\n\nSa pèmet mwen fè yon lòt ti rale sou kesyon «nòmalizasyon» an. Nan administrasyon piblik yo, sanble òtograf ofisyèl la pa toujou respekte. Pandan yon kolòk ki te fèt sa gen 3 ou 4 semèn konsa nan Pòtoprens ( Université Quisqueya ), gen yon entèvenan ayisyen ki notè sa m pral di la a. Lan yon ti tèks ki te gen 6 ou 7 liy, li te li nan yon biwo piblik, li te relve plis pase 20 fot.\n\nAndeyò Leta, swa se lan bandwòl pou piblisite, ansèy, ekrito, reklam..., moun yo pa toujou respekte grafi ofisyèl la.", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Ki fiti jenès la Ayiti ?\n\nEmmanuel W. Védrine\n \nKesyon sa a se youn nan bwalong jenès la ka bay leta ayisyen kenbe. Kèlkeswa leta yon peyi, depi l pa montre l sousye de jenès peyi sa a konnen l pa sousye de fiti peyi sa a nonplis paske se jenès ki fiti yon peyi, se li k pepinyè demen. Si n ta pran tan fè yon ti rechèch sou kesyon jènès la e sa yo ta renmen, enben nan ankèt sa a nou ta wè 100% ta reponn: PATI. Alò lè ou gade repons sa a, petèt ou ta di: «A! jèn yo pa renmen peyi yo». Se pa vre ditou! Yo renmen Ayiti men poko gen gouvèlman ayisyen ki montre yo renmen yo paske vrè amou pa mache san sakrifis.\n\nYoun nan mo santral nou ka vize nan diskisyon sa a, se: ANKADREMAN. Se yon mo n tande deja e nan kontèks �ankadreman', nou ka foure tout sa k pozitif ladan pou jèn yo:\n\nBonjan lekòl leta gratis pou yo, ki byen ekipe ak ti bibliyotèk pou yo fè rechèch, pou elaji konesans yo, mete pwogram nan lekòl sa yo (plizyè tip si n ap gade lekòl gran peyi yo), òganize joune pou yo dekwa pou yo vwayaje al gade lòt kote nan peyi a (pou yo ta vin konsyan de REYALITE AYISYÈN NAN), mete pwogram espòtif ladan yo.\n \nMwen mansyone deja ke tout timoun Ayiti ta dwe anrejistre nan yon lekòl kèlkonk sot nan laj senkan rive nan laj disetan (re: 16 PWEN POU EDE AYITI BOUJE).\n \nByenke mwen mansyone ESPÒ nan #1, men nou ka al pi lwen toujou pou n ankouraje e devlope l Ayiti pou jèn yo ta patisipe nan tounwa entènasyonal kote menm yo ta ka fè yon karyè nan domèn sa a. Nou gen espò kouwè foutbòl, baskètbòl, volebòl ki te ka devlope nan tout peyi a. Men kesyon n ka poze se: èske gen reyèlman yon Ministè Jenès / Espò k ap panse a tout sa?\n \nJèn ayisyen trè KREYATIF / ENTELIJAN men podyab, se yon seri sèvo k ap gaspiye. Nou te ka menm panse a yon MIZE pou ta espoze travay kreyatif / atistik yo, kreye PRI pou yo dekwa pou motive lòt jèn. Leta panse a sa?\n \nPoukisa pa gen yon Asosyasyon Jèn Ayisyen (Ayiti mele ak dyaspora a)? La a, imedyatman, nou antre nan ÒGANIZASYON. Sèdike la a, nou ka panse a ÒGANIZE oubyen REÒGANIZE yo (si gen kèk òganizasyon jèn ki ekziste deja). Si sa ta rive fèt (kote ta gen de bon òganizasyon jèn: youn Ayiti, youn nan dyaspora a) epi pou Ayisyen ta eseye sipote yo (finansyèman, moralman), kreye admosfè pou yo ta rankontre omwen chak ane nan konferans (pou yo ta pale de sitiyasyon yo, sa yo ta renmen, kote yo ta vle rive, sa yo ta renmen fè pou Ayiti, sa yo ta renmen wè Ayiti...), se ta youn nan gran pa vè lavan.\n \nO nivo entènasyonal, JÈN AYITI DÈYÈ NÈT pase yo pa gen aksè menm pou ta vwayaje Sendomeng ki pi pre yo pou al wè sa k gen la. Donk, yo izole totalman ak lesteryè. Pou ta rive fè yo kòmanse fonksyone o nivo entènasyonal, dabò fòk gouvèlman ayisyen ta kòmanse pran pwoblèm sa a an konsiderasyon: gade ki sa k genyen pou jèn yo nan peyi devlope yo, Pwogram Echanj Entènasyonal epi kòmanse mete yon seri ENFRASTRIKTI sou pye pou ede yo.\n \nDonk, globalman, pa gen anyen serye ki ka fèt si LETA vag sou yo. Se youn nan gwo pwoblèm Ayiti ta sipoze souliye nan kaye l pou l kòmanse solisyone. Men anfen! Kilè reyèlman va gen gouvèlman ki sousye de yo e ki va ba yo plas yo merite nan sosyete a?\n(E. W. Védrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Kisa n ka fè pou ede Ministè Edikasyon Nasyonal Ayiti ?\n\nEmmanuel W. Védrine\n \n\nBon, se yon kesyon anpil nan nou ka bay kèk repons patikilye pou li. Men kite m di w yon ti bagay: toutan nou menm Ayisyen pa deside travay pou Ayiti toutbon ak nanm / fòs / resous / bòn volonte nou enben jenerasyon lan 2000 lan ap toujou gen yon sèl lide nan tèt li: \"Kite Ayiti\". Donk, nan sans sa a youn nan bagay edikatè ayisyen nan dyaspora a ka panse met aksan sou li, se ta: \"Estrateji pou kolabore ak Ministè Edikasyon Nasyonal Ayitil / bonjan edikatè ayisyen (Ayiti & nan dyaspora a)\" pou wè kisa n fè (patikilyèman nou menm ki gen ti resous ak lakonesans). Nou kapab etale pwopozisyon sa yo konsa:\n\nKreye yon pajwèb (sit) oubyen yon lyenajwèb (koneksyon pajwèb) pou mete tout dokiman nou panse lekòl Ayiti ta bezwen ladan.\n \nMete yon lis pajwèb ki gen dokiman sou Ayiti ladan oubyen jis ogmante sou anyè elektwonik mwen kreye deja (The Haiti Superweb Directory) pou fasilite rechèch sou Ayiti.\n \nMennen yon kanpay pou ranmase papye rechèch / dokiman rechèch (ki an rapò ak Ayiti, elèv / chèchè k ap ekri sou Ayiti e dokiman rechèch an jeneral pou bay elèv ak anseyan Ayiti (nan tout nivo) aksè a rechèch pou ede yo).\n \nPou reyalize sa, se yon bagay fasil (osilontan ou kwè nan ide sa yo e ke ou ta renmen ede Ayiti elanse nan domèn Edikasyon ak Rechèch san tann se kwi pou n al lonje devan zòt pou reyalize yon seri ti pwojè fasil (nou menm nou ka fè) pou byennèt peyi nou. Nan sans sa a, koze \"teknoloji\" a nou pa ka kite l dèyè. Anpil Ayisyen ta grate tèt yo lè n mansyone 'teknoloji'. Kite m di w: Ayiti se youn nan peyi nan lemonn ki kale \"sèvo\" men pwoblèm nou sèke nou pa kwè nan \"potansyalite\" nou oubyen pran ti tan reflechi sou kijan pou n aprann itilize pwòp resous nou. Se yon konbit konsyantizasyon kote n bezwen tout moun, tout pwofesyonèl (Ayisyen kou blan), non sèlman pou ban nou koutmen men tou pou boukante lide, lide k rele lide pou devlope Ayiti. Donk, panse a kijan ou ka konsyantize edikatè ak espesyalis ayisyen (nan tout domèn pou aprann mete konesans yo o sèvis Ayiti) ak tout lòt moun ki ta vle ede nou.\nYoun nan nannan koze a tou ta \"kreyasyon yon bonjan sant rechèch Ayiti\" (kote premyèman fòk gen konpitè pou kreye yon sistèm enfòmatize pou dokimante ep enprime materyèl sa yo). Sa ta pèmèt nou fè yon seri atelye ak monitè / anseyan / elèv dekwa pou bay pi bon rannman lekòl (nan kad devlopman ak estrateji pou itilize materyèl didaktik). Ann pa pale anpil, fè yon dal literati ak sa, men wè ki ide ou menm ki sousye de devlopman Ayiti ka bay, kisa ou ka pwodui pou Ayiti benefisye de li (nan yon lap de tan), ou menm ki gen tout kalte digri k pandye nan panno lakay ou: kòman Ayiti ka benefisye de yo? Panse a konkretizasyon ide sa yo.\n\nPou rejwenn prestij nou nan listwa e pou chanje imaj negatif Ayiti, sa depann de mwen /de ou/ de nou tout e jodi a se youn nan defi k kanpe an kwa nan wout pwogrè peyi nou pou n leve. Edikasyon se youn nan pòt lakay n ap bezwen chanje seri l pou kle siksè travay ladan. M swete ou va panse a ide sa yo epi pataje yo ak zanmi ou pou vin bay konkou nan gwo konbit sa a.\n\nPatriyotikman, E. W. Védrine", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Sou lang matènèl Ayiti ak Frankofoni\n\n(Emmanuel W. VEDRINE)\n\nDevlopman Ayiti ap fèt atravè yon prizdekonsyans de enpòtans lang matènèl la; sa pa vle di pou otan n ap mete de kote lang fransè a; gen yon travay ki ka fèt kote 2 lang yo rete kòtakòt san moun pa bay youn plis valè pase lòt.1 --- Constel Charles\n\nMwen espere ke tout Ayisyen KI PALE FRANSÈ KÒM LANG MATÈNÈL va li kòmantè Constel Charles la ak anpil atansyon. Lafans gen yon kanpay l ap fè, ki akselere nan ane 90 yo, kote l ap eseye sove lang Voltaire la oubyen akoz krentif li genyen pou anglè pa gen batay lengwistik la. Se sa kanpay «La francophonie» an ap pwone. Anyen ankò!\n\nLè nou poze kesyon sa a: Kisa Lafrans fè deja pou peyi frankofòn an(n) Afrik ak pou lòt peyi soudevlope ki egziste nan lemonn? � mwen doute Jacques Chirac ta bay yon REPONS KLÈ a sa. An menm tan, se pa yon kanpay m ap fè pou defann lang anglè a nonplis, ni lòt lang ansyen peyi pouvwa kolonyal yo, men mwen kwè metriz kèk lang se yon bagay enpòtan pou mete moun an kontak.\n\nAnnefè, nou viktim de kolonizasyon e nou viktim tou de komès esklav yo (sa gen plis pase 500 ane), fò n metrize kèk nan lang sa yo, MEN JIS KÒM YON MWAYEN POU KOMINIKE, paske nou bezwen konnen kèk nan lang prensipal ki pale nan lemonn jodiya (tèlke pa e.g, anglè, fransè, panyòl, pòtigè, alman, chinwa � jis pou site kèk) pou kominike ak plis moun epi chak lang nou pale se yon kilti nou reprezante e n ap an mezi pou kominike ak plizyè trilyon moun ki pale yo tou.\n\nGWO PWOBLÈM nan se: Kijan nou itilize lang an jeneral (pou enpoze pouvwa, pou kominike youn ak lòt, pou fè chèlbè, pou blese moun, pou pwomote siperyorite) ? E pou reponn kesyon sa a, nou wè deja ke pifò swadizan entelektyèl ayisyen ak Ayisyen ki kapab yo ta itilize lang fransè a nan tan pase (kèk kontinye fè l toujou) plis kòm yon ZOUTI LENGWISTIK pou distanse yo de rès popilasyon an (moun ki enkapab yo nan plizyè fason, klas ba yo ki pale kreyòl sèlman). Toutsuit, nou ka analize tout prejije (si nou ta vle antre pi fon nan detay sosyolengwistik) ke NOUVO KOLON sa yo, ki ranplase ansyen kolon blan yo, envante men nou konnen ke se LAMAJORITE K AP POTE VIKTWA nan tout sans e nan sans sa a, lang kreyòl la siviv an(n) Ayiti e l ap kontinye siviv (paske PIFÒ Ayisyen ta vote pou chanjman nan tout nivo) nan yon peyi kote yo maltrete lang matènèl la pandan plis pase desanzan. Anplis, chanjan ki dwe fèt la se youn ki dwe kòmanse ANWO DESANN (dewotanba), sa vle di: li lè, li tan pou entelektyèl ayisyen ak sa ki kapab yo chanje mantalite kolonyal la epi panse a YON PEYI, YON DRAPO, YON PÈP, YON LANG, YON KILTI.\n\nKòm Constel Charles sijere, nou bezwen yon prizdekonsyans pou chanjman sa a fèt. Ide a se pa sèlman «itilizasyon lang» nan sosyete a, men tou pou n kòmanse VALORIZE sa ki pa nou, tout yon eritaj kiltirèl. Sa, nan yon sans, te enspire m tradui (an kreyòl kou an(n) anglè) yon entèvyou yon radyo Il Moris te fè ak Diane Guillemin � http://www.palli.ch/~kapeskreyol/ki_nov/moris/guillemin.php � kote l touche Ayiti.\n\n«Tous les hommes sont frères» (Tout moun se frè) � yon sitasyon m pran nan tit liv gran lidè non-vyolans Endou a, Gandhi. Mwen toujou souliye fot sa a tout kote m ta wè l: AYITI SE YON PEYI FRANKOFÒN; se tankou nou ta di, nan yon sans, KANADA SE YON PEYI FRANKOFÒN tou byenke pa gen konparezon posib ant Ayiti ak Kanada (menm kan nou ta gen yon deba sou fenomèn lengwistik ki rele DIGLOSI a, http://ccat.sas.upenn.edu/~haroldfs/messeas/diglossia/node6.html , ki ta PLIS dekri sitiyasyon lengwistik Ayiti a.\n\nTradiksyon kreyòl sitasyon Constel Charles la (pa E. W. Védrine). Ref.: Fowòm «Haitian Politics» (Haitianpolitics@yahoogroups.com), mas. 2005", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Nòt pou 'distribitè' ak 'mezondedisyon liv kreyòl'\n\nEmmanuel W. Védrine\n\nIvè 2000\n \n\nYon ti nòt pou tout distribitè liv kreyòl ak mezondedisyon konsène - Kijan distribitè ak mezondedisyon liv kreyòl kapab ede nan solisyone kèk pwoblèm pou resanse piblikasyon liv ak dokiman ki ekri / k ap ekri sou /an kreyòl?\n\nSe yon bèl kesyon tout moun pa kapab reponn si yo poko gen esperyans nan fè rechèch nan domèn bibliyografi (nenpòt tip). Rechèch bibliyografi se youn ki trè enpòtan (nan tout domèn) pou fasilite moun k ap fè rechèch jwenn referans trapde epi lokalize piblikasyon an ou sous sib yo . Ak entènèt la jounen jodiya, plizyè distribitè e mezondedisyon kapab kominike youn ak lòt trapde pou echanje enfòmasyon. Men èske koze sa yo fèt nan gran kominote ayisyen an (Ayiti ak dyaspora a)? - Repons lan se non. E poukisa sa pa fèt? Plizyè moun nan gran kominote ayisyen an pa rann kont pouvwa entènèt la genyen ak avantay bab e moustach li bay tout moun k ap fè biznis nan lemonn. Byenke nou konnen se yon liks zafè entènèt la ta ye an Ayiti, men gen CIBER CAFÉ Ayiti (byenke yo pa anpil) kote moun kapab abòne, tyeke imel yo, voye mesaj sou entènèt la nan lemonn antye (malgre pwoblèm elektrisite a egziste lakay).\n\nDistribitè liv kreyòl ak liv ayisyen nan dyaspora a gen imel men pwoblèm nan se: èske yo sèvi ak li pou sikile trapde yon seri enfòmasyon ki kapab sèvi nan kad rechèch e menm fè piblisite pou biznis yo? Se grav si w ta mande yon distribitè ayisyen pou l ta ba w yon enfòmasyon trapde sou yon otè / liv yon otè li ta distribiye. Pou solisyone pwoblèm bibliyografik sa a, li enpòtan pou distribitè, mezondedisyon ayisyen yo ta repanse pouvwa entènèt la e aksè yo genyen pou òganize yo pi byen nan syèk tounèf la. Li enpòtan pou yo ta konstwi bonjan pajwèb pou ta mete tit liv yo pibliye (ane, otè, valè paj, rezime liv la) epi kataloge yo tou pa sijè, mete enfòmasyon sou otè a (tèlke bibliyografi l, kritik sou zèv li ki kapab parèt nan peryodik yo [jounal, revi]).\n\nTout travay sa yo kapab fèt trapde kote yo kapab disponib an liy pou lemonn antye epitou enpòtans pou rezime / fè deskripsyon liv sa yo (nan lang kreyòl, fransè) epi tradui yo nan lang anglè (lè sa posib) pou mache entènasyonal la.\n\nNou swete ti enfòmasyon sa yo kapab sikile pou ede moun k ap pwodui zèv kreyòl e panse a estrateji pou fè konnen piblikasyon ki disponib sou mache a pou zèv yo ekoule ak plis rapidite.\n\nPou mete yon diplis sou piblikasyon zèv kreyòl, tèks sa a trè enpòtan e nou ta renmen tout lektè pran l oserye, sikile l epi pwofite poze kesyon yo ta vle sou sijè a. Gen anpil ti pwoblèm nou ta remake tou nan zèv kreyòl k ap pibliye kote maniskri yo pa pase anba men kèk moun konpetan avan y al enprime. Tank zèv la ta swaye pi byen avan li al sou près, se plis siksè otè a ta genyen avè l men lefèt majorite tèks kreyòl yo se otè ki retire lajan nan pòch pou mete yo deyò epi genyen ki pa mande ransèyman sou kèk koze enpòtan avan piblikasyon an pran lari, konsa travay vaykevay kontinye fèt ki ta fè kèk moun pa respekte piblikasyon tèks kreyòl yo. Donk gen yon travay konsyantizasyon manch long ki dwe fèt pou moun k ap pibliye ta pran konsyans (tyeke moun ki ta parèt konpetan nan domèn lan pou tande sa yo di sou maniskri a. Pwofesyonèlman, se konsa sa ta dwe fèt. Mwen ta ankouraje moun k ap ekri an kreyòl tou (si yo potko janm suiv okenn seminè kreyòl) pou ta chèche mwayen fè sa (ak moun ki konpetan, moun ki deja gen yon fòmasyon lengwistik) epi chèche genyen kèk bon liv, diksyonè sou kreyòl (kòm zouti referans). Lè yon diksyonè soti, otè a toujou gen entansyon pibliye yon nouvo edisyon, chèche konnen si tèl diksyonè ta gen yon dezyèm, twazyèm edisyon. Edisyon ki pi resan an se li k ta pi bon (kote otè a fè koreksyon epi ogmante sou kapasite liv la).\n\n© E. W. Védrine, ivè 2000", "description": null, "domain": "poetry-site", "date": "2025-11-10 22:53:08", "url": null, "image_url": null}
{"text": "Ayiti - Swè m pou eleksyon novanm 2000 yo Ayiti\n\nAyiti Swè m pou eleksyon novanm 2000 yo Ayiti Emmanuel W. Védrine novanm 2000 novanm 2000 N ap di Bondye mèsi Lame Restavèk La pa la pou vin brake fizi pou grennen Ayisyen inosan atè. Ann kite pèp ayisyen manifeste chwa l pou moun li ta vle gouvène l 7 fevriye 2001. Ann aprann respekte chwa majorite. Li lè pou n aprann pran responsablite granmoun nou tou pou peyi etranje pa vin ban n dikte e se youn nan pwoblèm lè y ap monte tèt yon seri politisyen visye lakay ki sousye de enterè pèsonèl yo olye de enterè peyi a. Epi nou konnen lakay bezwen nou tout pou rebati l. Ann kòmanse panse kijan nou kapab kontribye nan travay ki bezwen fèt lakay, kijan nou kapab patisipe ak fòs nou, kòb nou, nanm nou. Toujou gade patisipasyon w nan avantay peyi Ayiti, nan avantay tout Ayisyen men pa nan avantay yon grenn lidè oubyen yon pati politik ki ta sou pouvwa. M ta swete tou nouvo gouvèlman ki va pran renn pouvwa a (7 fev. 2001) pou l ta reyèlman panse a \"dyaspora a\" (kòm sous vital pou elanse Ayiti sou tout fòm; se de vrè zèl zwazo a pou l vole) e ki estrateji li pral mennen pou dyaspora sa a patisipe 100% nan rekonstriksyon Ayiti). Gen anpil travay ki dwe fèt e koze \"sekirite pou tout moun\" ta dwe nan tèt ajannda nouvo gouvèlman an kòm youn nan engredyan enfrastrikti k ta dwe sou pye nan nouvo milenè a pou fè peyi a bouje. Ansanm ansanm (nan diyite, respè youn pou lòt, san ògèy ak egoyis) nou ka rebati Ayiti, nou ka leve anpil defi pou reprann onè nou nan listwa. M ap swete tout kandida bòn chans epi pou yo panse a Ayiti Cheri nan syèk tounèf la, panse a devwa yo anvè peyi a etan politisyen e panse a kijan listwa pral jije yo demen. Patriyotikman, E. W. Védrine Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com", "description": null, "domain": "www.potomitan.info", "date": "2025-11-10 22:55:23", "url": "https://www.potomitan.info/vedrine/elksyon.html", "image_url": null}
{"text": "Ayiti - Vodou & Krisyanis\n\nVèsyon kreyòl tèks JOPHIMANA@aol.com (M. Innocent G. siyen anba l). Ann jete yon koutje sou li tou avan n kontinye diskisyon an. � Emmanuel W. Vedrine (tradiktè kreyòl). [Diskisyon sou fowòm Haitian Politics, 15 sept. 2005] [Nou tout fyè de zansèt nou ki fè peyi nou premye repiblik nwa ; men an menm tan, nou wont relijyon yo. Kijan fè n ap asepte rezilta sa Boukmann te fè pou l libere nou epi nou kontinye bliye metòd li te itilize? Mwen vle raple nou ke l te itilize VODOU pou delivre nou de mal . Voudou pa, pou otan, yon bagay satanik; nou fè l sa l ye jodiya lè n ajoute egoyis ak iyorans nou ladan. Lè Boukmann te fè seremoni l nan Bwa Kayiman, dye l te envoke yo se pa t Bondye Abraram ak  Jakòb; nou pa pitit Izrayèl. Li lè li tan pou n reyalize ke Abraram ak Jakòb pa zansèt nou. Pèp ki te soti Afrik la se yo ki zansèt nou, epi yo te vin avèk relijyon yo ki vodou. Vodou orijinal sa a pa pran sous li nan Satan; se pito melanj relijyon afriken ki gen ladan: koutim Endyen ki gen pouvwa pou fè gerizon. Se te yon relijyon ki kategorize tout kretyenvivan, pati ki bon ak pati ki mal, refleksyon pirman natirèl. Nou dwe sispann fonksyone tankou ipokrit karesan epi asepte rasin nou. Chak fwa nou rejte kilti n ak foklò n, nou nye sakrifis zansèt nou yo te fè epi nou rejte tèt nou tou kòm Ayisyen. Kèk nan nou, wè lang fransè a ke kolon yo te ban nou e kounyeya, vle anbrase kreyòl. Yo te ban nou krisyanis tou! Poukisa pou n rejte youn epi anbrase yon lòt? Nati nou se fè sa ki toujou parèt bon pou nou pou n parye sou moun k ap parye pi wo. Nou dwe sonje tou ke Endyen ki t ap viv sou tè Hispaniola 1 se pa t kretyen yo te ye. Sa tris pou wè yon moun itilize lespri l pou pale sou krim vodou, pandan l bliye bonjan krim yo dokimante sou relijyon krisyanis. Ann itilize bonsans nou ak egzanp sa a: yon gwoup moun ki soti Ewòp ki gen krisyanis kòm relijyon � dechouke yon lòt gwoup moun ki soti Afrik, ki gen vodou kòm relijyon l epi l mete yo nan esklavay, de fason pou yo menm vin anrichi. KOTE MAL LA? M. Innocent G.] Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com , e_vedrine@yahoo.com ", "description": null, "domain": "www.potomitan.info", "date": "2025-11-10 22:55:24", "url": "https://www.potomitan.info/vedrine/vodou.php", "image_url": null}
{"text": "Ayiti - Dis ti konsèy pou fè lekti avèr petit ou\n\n 1. Kòmanse espoze pitit ou a liv depi tibebe. 2. Li a wot vwa pou pitit ou oubyen fè yon timoun ki pi gran li devan l. 3. Mete de kote lè regilye pou li pou timoun nan chak jou. 4 . Tabli yon egzanp kote pitit ou wè w ap li � menmsi se jounal. 5. Kite pitit ou chwazi liv ou pral li. 6. Si pitit ou vle, reli menm istwa a. 7. Ankouraje pitit ou li pou kont yo lè yo pa nan lekòl la. 8. Ede pitit ou devlope abitid ale nan Libreri Piblik. 9. Konsène w de sa pitit ou ap li nan lekòl. 10. Tande, felisite, epi aplodi pitit ou pou efò yo. (ref.: Cambridge Title I and Even Start) Haitian Translation: Emmanuel W. Védrine Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com , e_vedrine@yahoo.com ", "description": null, "domain": "www.potomitan.info", "date": "2025-11-10 22:55:26", "url": "https://www.potomitan.info/vedrine/lekti.php", "image_url": null}
{"text": "Ayiti - Gen espwa toujou : Lavalas 3, Konvèjans 0\n\nAyiti Gen espwa toujou : Lavalas 3, Konvèjans 0 Emmanuel W. Védrine ivè 2000 Lavalas pran Koup Rezistans lan pou Ayiti nan «final 7 Fevriye 2001» an ki te fèt nan Estad Palè Nasyonal (sou Chandmas). Aristid, kapitèn ekip la, bay de gòl; Preval bay youn (nan dezyèm mitan). Pèp la klase yo kòm meyè jwè ekip Lavalas la . Jwè ekip Lavalas la te gen inifòm ble e wou ; jwè ekip Konvèjans lan te an nwa . An repons a: Gen espwa toujou: Lavalas 3, Konvèjans 0 «Mwen kab konprann Aristid fè gòl sou opozisyon an. Men mwen pa konprann ditou sa Preval vin fè nan match sa a. Mwen te kwè misye pa t pou pèsonn. Sa ta vle bay rezon ak moun ki ta vle fè kwè ansyen gouvèlman an mete ansanm ak nouvo a pou youn pase mayèt la bay lòt. Ou pa dakò avèk mwen ? Mwen rekonèt opozisyon an Ayiti - si egziste youn - fè anpil erè. Anpil fwa, enterè pèsonèl mele twòp ak enterè peyi a . Sa bay latwoublay. Men, an jeneral, sanble anpil moun nan pèp la pa dakò pou genyen moun ki wè bagay yo nan yon lòt fason. Pa m pi bon, pa lèzòt se fatra , se sa ki alamòd. E se politik sa a rejim Divalye a sanble t ap mete sou pye. Se sa ki eksplike pa t ka gen opozisyon sou Divalye. Mwen pa ta swete nou tounen nan menm bagay sa yo ankò. Nou lite twòp pou nou te sòti anba grip Divalye yo pou nou ta retounen nan menm bagay yo swa sou yon lòt fòm osnon - an lang anglè a t ap di li: Under New Management. Mwen menm, mwen enterese nan pwogrè pèp la ap fè, an jeneral, swa sou zafè politik, ekonomik ou sosyal. Youn pa kab mache san lòt la. Nou pa p janm kab di nou fè pwogrè sou zafè politik tout tan nou pa kab rekonèt lòt moun nan gen dwa genyen yon lidè diferan ak pa m. Nou bezwen yon modus operandi ki se manman lwa peyi a. Si nou pa respekte li, ebyen, nou chire. Si gen bagay ladann nou pa remenm osnon ki pa nan avantaj peyi a, nou gen zouti nan men nou pou nou chanje sa ki pa bon an. Avan nou chanje nenpòt bagay ladan li, nou dwe respekte li jan li ye koulye a. Mèsi pou ti lòsyè sa nou ban mwen an. Kenbe la.» (Evans Bontemps, 16 fev. 2001) Bon, avan n kouri jije yon moun, ann chache konnen dabò kilès moun sa a ye e ki travay li fè deja. M pa ta kouri konsa konsa pou m di: m dakò / m pa dakò nan kèk koze. Pa bliye Ayiti sou chemen «demokrasi» kounyeya. Pou yon moun pran pouvwa a, fò l pase pa eleksyon. «Lame Defen» pa la ankò pou l mete / wete moun, donk yon chemen kout ki bouche pou ta fè wout chankre; sètadi la a, se «pèp la» ki (dapre mach yon sitwayen, travay li nan sosyete a) ka lage yon bilten pou li. M kwè sa klè jodiya e pèp la ap pran nòt de tout bagay: kilès ki ak li / ki pa ak li, kilès ki sousye de li (pa nan bouch men nan aksyon), moun ki pale «langaj li» (la a, pa jis wè kreyòl men moun ki konprann doulè l ak bezwen l e k ap revandike pou li.) Nan yon sistèm demokratik, li nòmal pou gen «opozisyon». Nou wè sa Etazini e nan kèk lòt peyi avanse men, yon «opozisyon» ki ale an favè peyi sa yo (pou byennèt yo), pa an favè yon gwoup endividi ki swaf jis pouvwa pou al banboche. Men lè n jete yon koudèy jodiya lakay, kesyon n ka poze, se: èske opozisyon sa a se youn ki kontriktrif ou destriktif ? Kisa mesye sa yo fè nan sosyete a deja de pozitif? M ta renmen Evans Bontemps kòmante sou sa ak kèk bonjan ekzanp konkrè. Jodiya, si yon moun pa ta enterese nan «pwogrè pou Ayiti» enben konnen l pa renmen Ayiti, li pa ta yon «vrè Ayisyen» nonplis. E mwen kwè moun ka pale jan yo vle Ayiti: pa gen okenn remotkontwòl k ap kontwole vàn lapawòl. Nou sou yon rèy demokratik e li dwe kontinye konsa. Sous: Fowòm REKA Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com", "description": null, "domain": "www.potomitan.info", "date": "2025-11-10 22:55:27", "url": "https://www.potomitan.info/vedrine/espwa.html", "image_url": null}
{"text": "Diskou Bataille de Vertière\n\n(Emmanuel W. VEDRINE),\nUniversity of Massachusetts-Boston, novanm 1994\n\nMesyedam, o non Klib Ayisyen nan UMass-Boston e kòm ansyen etidyan nan inivèsite a, mwen fyè pou reponn prezan nan gran evennman sa a ki raple m pèp mwen an 190 ane pase. Pou moun ki pa familye ak Istwa Ayiti, Bataille de Vertière vle di anpil bagay pou mwen epi l te fèt yon sèl fwa nan istwa peyi m.\n\n18 Novanm 1803, nou te gen yon sèl bi: libere tèt nou, kase chenn esklavay la, chenn ke Toussaint, Dessalines ak lòt ewo ayisyen t ap eseye kase depi lontan. Jodiya, mwen sonje ankò yon pawòl selèb ke Toussaint te di lè fransè yo te kidnape l: «Ou rache pyebwa libète Nwa yo. L ap repouse atravè rasin li yo paske yo fon nan tè epi yo anpil».\n\nRasin sa yo ke Toussaint te mansyone yo akouche 18 Novanm 1803. Jodiya, si yo ta mande m: «Èske ou kontan?Èske ou kontan pou selebre Bataille de Vertière? Èske ou kontan ak glwa Ayisyen gen lan listwa? Èske ou kontan ak tit yo bay Ayiti kòm Premye Repiblik Nwa nan lemonn?». Repons mwen se wi ak non. Mwen di wi lè m sonje ewo ayisyen sa yo ki te prè pou sakrifye tèt yo pou libere pèp mwen ak peyi m, lè m sonje Dessalines ki te di: «Nou dwe viv lib oubyen nou mouri». Wi, mwen sonje dènye mo Toussaint yo lè li t ap kite peyi l pou yo t al anprizone l Fort Dejoux nan Montay Jura an Frans. Mwen di non paske nou menm Ayisyen, nou gen yon chemen long pou n pakouri. Apre 190 ane kòm nasyon, nou te sipoze egzanp nasyon k ap ede lòt. Nou pa t sipoze gen grangou lakay nou, nou pa t sipoze gen ti Ayisyen k ap mande, dòmi nan lari; nou pa t sipoze gen yon to analfabèt 85%, swen medikal pòv. Nou te sipoze gen lekòl gratis pou tout Ayisyen. Nou pa t sipoze gen Ayisyen k ap touye frè ak sè yo san rezon.\n\nAyiti jodiya pa Ayiti 1803 a. Mwen wè l plis kòm yon nasyon ki divize kote klas k ap gouvène a oprese rès popilasyon an. Yon peyi ki gen yon ame k ap touye pwòp pèp li jis paske l vle pran gou demokrasi.\n\nJodiya, mwen pa ka fyè de peyi m lè m wè sa frè m yo fè 30 Septanm 1991. Mwen pa ka fyè lè prèske dismil Ayisyen pèdi lavi yo nan mwens pase dezan paske yo te vote yon kandida ke yo te chwazi. Mwen pa ka fyè lè m konnen lame a ak zenglendo ap pèsekite pèp mwen an, lè atache ak zenglendo ap pèsekite yo. Mwen pa ka fyè lè m wè y ap riske vi yo nan gwo lanmè pou eseye rive Miyami. Mwen pa ka fyè lè reken yo ap selebre paske pèp mwen an ap kite peyi l. Mwen pa ka fyè fason yo trete yo Guantanamo.\n\nMwen pa kontan fason yo trete yo aletranje. Mwen pa kontan fason laprès montre yo, chwazi yo kòm bouk emisè nan plizyè sikonstans. Nou menm Ayisyen, nou soti lwen epi nou gen chemen long pou n pakouri toujou.\n\nSi Toussaint, Dessalines, Capois Lamort, Charlemagne Péralte te vivan jodiya, mwen pa panse yo t ap fyè nonplis pou jan Ayiti ye jodiya. Nou gen pou n travay di, nou bezwen edike, nou bezwen lite pou yon Dezyèm Endepandans, lite pou repran fyète nou nan listwa.\n\nAn memwa ewo ayisyen sa yo ki te prè pou mouri pou libète pèp yo, liberasyon patri yo yo, pou demokrasi ak jistis nan dizuityèm, disnevyèm ak ventyèm syèk, mwen dedye powèm sa a, «Si m te, m ta…», pou yo.", "description": null, "domain": "poetry-site", "date": "2025-11-10 23:01:46", "url": null, "image_url": null}
{"text": "Florida: ou pale kreyòl?\n\nPa Hérold Israel\n\nPlizyè santèn milye Ayisyen ki imigre depi yon trantèn ane nan zòn sid Florida kòmanse fè l tounen yon plas pou yo. Lang yo tou.\n\nA kèk jou de eleksyon minisipal vil Nò Miyami, nan Florida , yon majistri orijin ayisyen ap dirije depi 2001, biwo vot yo atann ki tabli nan bibliyotèk piblik la gentan plen ra bouch ak moun ki gen pou vote. Se menm bagay la yo te konstate pou eleksyon prezidansyèl yo an novanm 2004: kreyòl ayisyen okipe yon gwo plas nan tout afich yo. Pesonn moun pa ka pretann eli a yon pòs nan vil sa a ki gen anviwon 60'000 moun � katriyèm an tèm enpòtans konte Dade, youn ki boure ak plis moun nan Florida � si moun sa a pa ta ka menm degaje nan kèk mo kreyòl.\n\nMansyone Kevin Burns nan koze sa a, sèl kandida Blan pou pòs lameri Nò Miyami, gen pou l fè konpetisyon ak twa lòt kandida floridyen orijin ayisyen. Li pa pale lang Toussaint Louverture la men misye bonbade distri a ak afich pou kanpay li, anplis li anboche yon pòtpawòl ki Ayisyen. «Evidamman, li pa gen chwa», Hubert Faustin fè konnen, ansyen animatè kiltirèl nan Pòtoprens ki tabli an Florida jodiya. Kreyòl se senbòl pwa ekonomik, kiltirèl e politik kominote ayisyen an.»\n\nPwa politik Ayisyen yo\nE pou koz. 500'000 Ayisyen k ap viv aktyèlman nan rejyon an gen 2 reprezantan nan palman Leta, menm janm plizyè lòt moun ki nan konsèy minisipal yo. Pwa yo nan lavi politik e ekonomik Eta Solèy la («État du soleil, Ndlr») tankou pa egzanp gouvènè Jeb Bush � frè prezidan George W. Bush, fè mete sou pye yon gwoup espesyal dekwa pou konseye l sou mannyè Florida ka ede vwazen antiyè l la.\n\nPandan plizyè vag siksesif de plizyè moun ki sot Ayiti depi yon trantèn ane, vil kouwè Nò Miyami oubyen distri «Little River» (Ti Rivyè) vin tounen bèso kominote ayisyèn sid Florida. Akoz fòs bagay yo, kreyòl enpoze l ti pa ti pa nan zòn estratejik sa a nan penensil la. Nan òfdanplwa yo, kreyòl menm tounen yon atou, nan sèten ka, yon egzijans.\n\nSoti konte Palm Beach rive nan Miami-Dade, kreyòl ap fè konpetisyon ak anglè e espayòl nan afich yo: komès, otobis, lopital, pajwèb ak biwo leta yo. nan Coral Springs pa egzanp, a yon karantèn kilomèt de Miyami, Ayisyen yo tèlman anpil ke sèvis lapolis oblije fè tradui an kreyòl dènye edisyon «Florida Criminal and Traffic Law Manual» (Manyèl Eta Florid sou Lwa kriminèl ak Trafik), ki rezime lwa ak reglemantasyon ki an vigè an matyè kriminèl ak sekirite woutyè. De Tampa a Miyami , majorite inivèsite yo enkòpore lang kreyòl nan pwogram yo epi gen seksyon nan bibliyotèk yo ki chaje ak liv ayisyen. Yon bonjan pèse pou lang sa a manm «bonne société haïtienne» ki edike an fransè meprize �. «An(n) Ayiti, kreyòl se yon lang moun san valè, Rodson Josselin, yon jounalis ayisyen, ki pa gen lontan depi l benefisye azil politik Etazini, esplike. Isit (nan Florida , espansyon rapid lang kreyòl la mache men nan men avèk enpòtans li nan pouvwa dacha moun ki pale l.»\n\nParadòks la pa echape powèt André Fouad, youn nan otorite kilti kreyòl la nan Florida . «Plis moun ki sot Ayiti a edike, plis li montre mepri l pou kreyòl», li deklare, ou ankò sou pèz bouzwazi ayisyèn ki sot Pòtoprens ak kontak lip pran avèk  Alliance française nan Miyami, ki an menm tan y ap konplimante l pou rekèy pwezi kreyòl li, Bri Lanwit (Les bruits de la nuit), yon estrè ladan parèt nan l'Anthologie de la littérature haïtienne 1901-2001, plenyen dèske l pa t ekri an fransè �\n\nMepri elit frankofòn nan\n«Konpòtman sa a remakab sèlman pami moun ki fè pati klas mwayèn avanse a, Mitsuka Pigniat, ko-direktris «Soccer City» deklare; se yon antrepriz ki angaje l nan pwomosyon foutbòl ayisyen nan Miyami. Ansyèn elèv Sacré-Coeur de Turgeau, youn nan lekòl kongregasyonis pi aristokrat yo nan Pòtoprens; li lage mepri sa a sou kont «edikasyon yo resevwa e sèten nòm enseyan relijye yo te enpoze nan lekòl sa yo lontan � tankou entèdiksyon fòmèl pou elèv pa pale kreyòl nan klas e nan lakou lekòl pandan rekreyasyon. Sosyete ayisyèn très konplekse e boure ak prejije. Lefèt yon moun pa ka esprime l an fransè, sa vle di ke moun sa a fè pati lamas, donk yon viktim mepri. Depi lendepandans sa te konsa.»\n\nRepòtè nan HTN («Haitian Television Network» / Rezo Televizyon Aysiyen), sèl pwogram televizyon ki emèt 24 sou 24, Herby Richmond estime ke monte lang kreyòl la gen anpil pou wè ak nouvo lidè orijin ayisyen yo nan koze desizyon k ap pran pou tèlkòm konseye minisipal yo, palman an, administrasyon piblik, inivèsitè, etc. «Sa pa gen lontan depi m kontre ak yon Nwa Ameriken e li te etone pou konstate a kèk kilomèt ronn nan, li te prèske enposib tande yon moun esprime l nan lang anglè, misye ajoute. Pou li menm ki sot Washington, Florida pa gen resanblans yon eta ameriken. Sa fè m fyè pito. E trè kontan». Se pa mal pou yon kominote ki pratikman pa t egziste trantan de sa!\n\n(Vèsyon kreyòl: Emmanuel W. Védrine)", "description": null, "domain": "poetry-site", "date": "2025-11-10 23:01:46", "url": null, "image_url": null}
{"text": "Ayiti ak otodestriksyon\n\nEmmanuel W. Védrine\n\nDefi a devan NOU e devan CHAK NAN NOU: Kisa n ka fè? Kisa CHAK NAN NOU ka fè pou chanje vizay sal Ayiti? Se kesyon pou n poze.\n\nLi tris anpil lè w tande gen PLIS PASE 20 PATI POLITIK an(n) Ayiti. Si swadizan politisyen ayisyen oubyen lidè te reyèlman serye pou peyi a ale vè lavan, sètènman yo ta met tèt ansanm pou redui chif la a 3, eseye òganize eleksyon fason yo òganize isit Ozetazini (premyèman, kandida yo ale nan eleksyon primè prezidansyèl) epi 2 pati ale nan final. «NON: paske mwen pa reyèlman wè YON PEYI, men pito fason pou jwenn dola vèt pou pati politik mwen an k ap fonksyone tankou yon ONG».\n\nDonk, mwen kapab konprann kèk moun lè yo di: «Mwen rayi politik ayisyen». Bon, mwen devine pifò moun ki reyèlman sousye pou gen chanjman an(n) Ayiti pa renmen fason bagay yo ye. Yon fwa yon moun eli… woy!!! gwo koze!!! ou tande: «Te gen magouy … yo te vòlè bilten…»;  batay isit, lòtbò… Donk w ap mande poukisa an(n) Ayiti lè yon moun eli lòt pati yo pa kapab tann moun sa a acheve manda l? Sètènman, kapab gen «opozisyon» nan yon sosyete demokratik, men sa pa ta vle di «destriksyon» pou otan.\n\nSa nou wè atravè istwa politik Ayiti se DECHOUKAY oubyen DESTABILIZASYON depi endepandans peyi a (1804) pou rive nan bisantnè endepandans li (2004), e sa fèt nan tout nivo – pa sèlman nan nivo politik.\n\nSe tout yon mantalite, youn ki gen pou wè ak DESTRIKSYON (moun ki sot nan menm klas, domèn, gwoup, enstitisyon, travay, òganizasyon, relijyon ap goumen youn ak lòt). Yon kous rat! Nou gen yon trè bèl egzanp sa k te pase isit katran de sa nan eleksyon prezidansyèl Ozetazini. Entèpretasyon rapid mwen de sa reflete nan powèm anba a:\n\nKOUDETA NAN PEYI SIVILIZE\n\nKoudeta peyi sivilize, gwo koze!\nTout kote nan lemonn branche pou obsève\nLatwoublay blayi nan yon kokenn eleksyon\nKi pral potomitan anndan tout desizyon.\n\nYon siklòn politik balize Florida\nBilten Papiyon gentan vin pou gate sa\nBatay legal pou rekontaj vot yo pete\nBagay yo mele kay Tonton Sam tout bon vre!\n\nGwo koze, koudeta peyi sivilize\nPèp ki pa te byen vote ap rele anmwe\nRezilta eleksyon sa a dire bon bout tan\nPoudi pa ta gen magouy pou koupe devan?\n\nLobo pete devan grenn je lemonn antye\nLeson tounèf pou ti peyi soudevlope\nKokenn batay ant kandida pou pran pouvwa.\nAla tray, demokrasi tonbe nan koma!\n\nDe (2) kandida yo, nan yon fason sivilize, te pote ka a nan tribinal e jis nan LAKOU SIPRÈM pou yon dènye desizyon. E finalman, SA REGLE! De (2) pati yo ak pèp meriken an sige. Pafwa w ap mande: Èske se yon KILTI POLITIK an(n) Ayiti (lè w ap gade degradasyon eta bagay yo)? Youn nan bagay anpil moun renmen nan majistra Tom Menino (Boston) se lè l di: «Mwen pa yon moun ki fò nan pale, men mwen konn kijan pou fè bagay yo mache». Nan politik ayisyen, se revè a: «Mwen se youn moun ki fò nan pale, men mwen pa konn kijan pou fè bagay yo mache».!", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Jèn Ayisyen ak Lidèchip\n\nEmmanuel W. Védrine\n \n\nFillette\nFille haïtienne. © 2004 Marie Jo Mont-Reynaud.\nLè m te kòmanse panse seryezman a pwoblèm yo, mwen ekri ti atik sa a :\n\n«Ki fiti jenès la»\n\nNou kwè li trè enpòtan pou montre jèn ayisyen kijan pou bati LIDÈCHIP. Se tout yon PWOGRAM MANCHLONG ki ta dwe fèt an(n) Ayiti kou nan dyaspora a ak jèn yo, montre yo ESTRATEJI pou òganize tèt yo (ke yo pa jis la pou FÈ GRÈV, KRAZE BRIZE pou ti krik ti krak, BOULE KAWOUTCHOU�). Menm lè w ap fè grèv, gen yon seri DISIPLIN a suiv (ou respekte leta /otorite ki reprezante leta). Leta tou dwe respekte dwa sitwayen yo ki gen dwa reyini PASIFIKMAN dapre konstitisyon an.\n\nJèn ayisyen bezwen MODÈL pou yo gade sou li ak ANKADREMAN. Modèl sa yo se nan nou menm ADIL y ap chèche yo. Mwen ta sijere nan sans sa a pou ta pwopoze yon KONFERANS ANYÈL POU JÈN AYISYEN (ki Ayiti ak nan Dyaspora a). Se yon konferans ki te ka dire 2-3 jou, dekwa pou yo ta prezante pwoblèm yo epi pwopoze yon seri solisyon, fè yon seri atelye pou yo.\n\nLAJENÈS SE FITI YON YON PEYI. Si gouvèlman yon peyi pa ta panche sou pwoblèm lajenès, ou mèt konnen gouvèlman sa a pa gen anyen nan tèt li pou fiti peyi sa a. JÈN JODI SE LIDÈ DEMEN; donk si yo medyòk jodi (epi n pa prepare yo) enben demen y ap LIDÈ MEDYÒK tou.\n\nKÈK NAN PWOBLÈM JÈN AN(N) AYITI AP KONFWONTE :\n\nYo pa konn kote fiti yo gad.\nPa gen modèl pozitif pou gade (plizyè fwa).\nPa gen yon seri pwogram nan medya a (jounal, radyo, TV k ape de yo /pale de pwoblèm yo epi pwopoze solisyon).\nFRISTRASYON � Anpil konfwonte plizyè tip de fristrasyon kote yo konn menm panse a suisid.\nKoze ki TABOU nan sosyete ayisyèn nan e ki gen gwo enfliyans sou yo.\nAnn pran pa ekzanp «reyalite pwoblèm seksyèl». SÈKS se yon koze TABOU ke paran ayisyen ta fè tout posib yo pou evite pale de li, e an(n) Ayiti pwoblèm nan pi grav toujou kote edikasyon majorite paran pa t janm fèt sou sa. Donk sosyete a ta dwe panche sou pwen sa a pou wè kijan yo ta kapab ede jèn yo, tabli sant kote yo te ka jwenn konsèy yo bezwen. Isit, nan prèske tout lekòl Ezazini, gen espesyalis nan «travay sosyal» ki la pou sa. Nou konnen se yon fenomèn nan lekòl (mwayen, segondè) kote anpil ti medam kòmanse ansent. Lefèt ke gen yon seri pwogram ki la deja pou ankadre yo, donk pa yo pa tèlman gen yon seri fristrasyon menm jan ak jèn tifi Ayiti ki ta pran nan gonm (nan laj sa a).\n\nAnpil fwa Ayiti, ti medam yo fè AVÒTMAN ki pi devan konn koze kèk pwoblèm grav pou yo kote kèk konn fè ENFEKSYON ki koze yo ale nan peyi san chapo. Yo sou tansyon tou an(n) Ayiti lè sa rive lefèt ke pa gen yon seri sant ki la pou pran koze yo an men pou ede yo, ba yo tout konsèy posib. Jenn tifi a an(n) Ayiti ki lekòl, depi l ta tonbe ansent, li panse lekòl fini pou li, li panse sosyete a ba l do e sa k pi rèd la li vin tounen yon bèt nwa pou paran li. Donk EDIKASYON SEKSYÈL nan sans sa a ta dwe yon sijè pou yo ta diskite sou li nan kad pwoblèm jèn yo epi pwoblèm tou ki egziste ak MALADI VENERYÈN .\n\nAnpil jèn yo, nan laj katòzan, gentan fòme (sitou tifi yo) � �\n\nSe laj anpil tou kòmanse fè ti renmen. Gen tout yon TRANSFÒMASYON FIZYOLOJIK lakay jèn yo nan laj sa a. Depi n ap pale de RENMEN , konpè SÈKS pa twò lwen. Se vre, gen pwogram ki pale tou de ABTINANS . Men nou konnen reyalite a nan kad BEZWEN SEKSYÈL kote se pa majorite jèn yo ki pral mete «abtinans» an(n) aplikasyon. Donk EDIKASYON SEKSYÈL pou jèn yo se yon sijè ki ta dwe diskite an grann manchèt (nan lekòl, radyo, televizyon, jounal� nan tout medya posib pou atenn jèn yo).\n\n(E. W. Vedrine)", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "KOMANTÈ - Jèn Ayisyen ak Lidèchip\n\n(yon moun voye)\n\n«Ayiti se swadizan yon peyi trè 'kretyen' e se sa k fè koze seksyèl yo tabou pou jèn yo. Paske an prensip, yon jèn pa gen dwa nan relasyon si l pa marye. Donk, pwogram prevansyon yo pa ka mòde aklè, paske gen anpil pwotestan, katolik, elatriye. Ou pa ka pale yo pa egzanp de kapòt pou jèn,   piske pa dwe gen relasyon seksyèl ant jèn.\n\nYon zanmi pwotestan t ap di m lòt jou jan l te sezi lè l te pran konesans estatistik Sant JESKYO nan Pòtoprens ki okipe zafè moun ki gen SIDA. M kwè se chif 99 oubyen 2000 ki revele  pifò jèn fi ki fè avòtman (anviwon 70%) se pwotestan (kidonk, relasyon yo fèt anba chal). Jèn sa yo vin pou kont yo. Men, kanta pou ti advantis, ka a pi konplike paske se paran yo (manman yo sitou) ki mennen yo fè avòtman, paske si ti jèn advantis la ansent, se tout fanmi a yo eskominye nan legliz la.\n\nAn palan de sa, nan mwa ki sot pase yo, m t ap prepare yon  dokiman sou valè ayisyen, e yo te prèske entèdi m pale de reyalite �masisi' nan dokiman an paske gen anpil gwo tèt nan enstitisyon an (pwotestan kou katolik), sa  pa t ap fè yo plezi. Poutan, se te jis yon egzanp, jisteman pou montre gen nan sosyete (an(n) Afrik), si 2 gason ap mache men nan men, se jis yon siy kiltirèl, alòske pou lòt sosyete tankou Ayiti, yo nan metye.»", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Refleksyon sou 7 Fevriye 2019 : 33 ane apre Rejim Duvalier a tonbe\n\nYon gwo chapit nan istwa Ayiti (20èm, 21èm syèk)… Tranntwa ane depi diktati Duvalier a (papa, pitit) tonbe, èske Ayiti avanse oubyen l rekile plis? Pa gen dout se kesyon anpil Ayisyen ta poze jodiya. Pèp la t ap selebre 33 ane de sa; li t ap chante «Ayiti libere 7 fevriye 1986».\nLi t ap viv anba yon diktati fewòs pandan 28 an (1957 – 1986), kote l pa t ka esprime l. Li te reyèlman kontan 7 fevriye 1986 lè l te ka kòmanse respire yon lòt lè, lè l te ka esprime l san kè kase. Men ki pwogrè Ayiti fè apre 3 deseni sa yo, lè n ap tande kri pèp la (depi avan 2018, e rive jounen jodiya)?\nNou pa reyèlman wè chanjman (radikal) ki fèt, apa kèk bèl atik ki ekri nan Konstitisyon 1987 la. Men la a ankò, se yon konstitisyon ki bezwen revize, e amande (pou debloke Ayisyen dyaspora* dekwa pou yo ka patisipe nòmalman nan politik peyi a). Men (palmantè) yo pa bloke plizyè milyon dola vèt dyaspora sa a ap voye (atravè transfè) lajan, e ki konsidere kòm kolòn vètebral ekonomi Ayiti (ki kenbe l vivan toujou, nan koma li ye).\nWi nou tande kri pèp ayisyen a plizyè repriz, kote yo fatige ak sitiyasyon Ayiti ap viv depi lontan (ensekirite, lavichè, povrete, anpil jèn k ap kite al Brezil, Chili*, sa ki kontinye ap riske vi yo nan pran kanntè pou ateri Bahamas, Miyami… e tout sa nou kapab mete de negatif ke pèp la ap viv).\nMenm reyalite sa a te enspire n pibliye (premye edisyon) yon woman istorik / post-dechoukay* (an 1994), titre\nSezon Sechrès Ayiti*. Plizoumwen liv sa a rezime anpil nan pwoblèm sa yo pèp Ayisyen ap viv depi lontan. Sa pa t sifi; nan youn nan refleksyon nou an 2000, nou pibliye 16 Pwen pou ede Ayiti bouje.\nResamman, nou t ap tande yon seri vokal kote pèp la ap kriye. Li pa kapab ankò; li pa ka manje; li pa gen travay... N ap tande vokal yon seri pwofesyonèl, sa y ap fè pa egzanp pou siviv, travay imilyan y ap fè kote lè bagay la te bon pou yo, menm bòn lakay yo pa t ap fè sa y ap fè aktyèlman.\nMen nou dwe gade tout moun kòm moun... Akoz aksè sèten moun pa genyen, yo oblije fè yon seri bagay. N ap mande aktè politik yo kisa yo gen nan tèt yo. Nou vle refere a sa yo ki te ale nan eleksyon, ki eli, epi ki monte sou pouvwa.\nN ap pale de prezidan, senatè, depite, majistra... Lè n ap gade sa k ap fèt nan lemond, nan lòt peyi, o nivo devlopman e pwogrè… politisyen ap travay kote yo vize peyi yo malgre ka gen divèjans d ide antre yo. An Ayiti, se kòmsi l nòmal pou monte sou pouvwa atravè kanpay blòf pou vin vòlè, plen pòch, fè gagòt ak lajan peyi a…\nNou tande anpil pale anpil ki fèt ane pase sou kòb Petro-Caribe a. Defen Hugo Chávez fè tout efò posib li pou te ede Ayiti (ak yon kè imanis), men malerezman tout benefis lajan sa a ki ta dwe sèvi pou bati enfrastrikti peyi a, ebyen yo fè gagòt ak li…, e li gen tan tounen lafimen (li disparèt)…\nSe vre, pèp la gen dwa manifeste pou reklame dwa l... Tout vòlè sa yo ta dwe anba kòd, e n ap jwenn ladan yo ki nan gran pozisyon toujou. Donk lè pèp la ap reklame jistis, n ap di: èske vòlè ka jije vòlè? Se kesyon nou ka poze nan yon sans. An tèm jistis, nou pa kwè l ap jwenn sa lè nou konn verite sou tanbou (kilès ki vrèman serye ki pral ba l jistis?).\nNou tande anpil nan kri pèp la. Anpil kriye pou manje yo pa ka jwenn, yo pa gen lajan pou achte nonplis pase yo p ap travay. Men gwo kesyon nou ka poze, se: kisa Ayiti pwodui, an tèm agrikilti? Pa egzanp, depi plizyè ane, gouvènman monte /gouvènman desann, men Ayiti rete an plas (nou pa wè chanjman)… Nou wè pandan kanpay elektoral yo, agrikilti pa yon sijè yo pale de li (an tèm revolisyon ki ta dwe fèt ladan, pou ta gen ase manje) pou ta met Ayiti nan yon nivo ekonomik elve pou ede nan devlopman l.\nRevolisyon sa a dwe fèt nan agrikilti, nan pwodiksyon tout bagay ki an rapò ak li. Malerezman, sa pa enterese yo lè y ap fè kanpay. Yo jis ap eseye monte sou pouvwa pou enterè pèsonèl yo. Nou dwe mansyone tou yon seri enfrastrikti tankou gwo wout (otowout ou haywe) ki ta dwe fèt pou konekte tout depatman e komin, dekwa pou moun pa kontinye konsantre nan kapital la (Pòtoprens) pou tout bagay…\nYon fwa wout sa yo ta fèt, kapital la ta dekonsantre (ak pakèt moun ki anpile ladan). Touris nasyonal e entènasyonal ta sikile san pwoblèm, e sa ta ede anpil nan ekonomi peyi a. Kominikasyon e transpòtasyon ta fèt rapidman. Sa t a ede anpil nan devlopman enfrastrikti komin yo pou devlopman ekonomi lokal ak atraksyon touristik kèk ladan yo genyen, ki bezwen devlope.\nPa egzanp, n ap gade sa k te pase nan tranblemanntè janvye 2010 la. Anpil moun ki te la (nan kapital la), yo kapab te de pasaj nan Pòtoprens; yo ta vin regle yon bagay, vin fè yon paspò, yon katdidantite... yon bagay kèlkonk, epi tranblemanntè a bare yo. Si depatman e komin kote yo soti a te devlope, anpil ladan yo pa ta viktim.\nDonk, nou menm Ayisyen, etan endividi (ki pa gen pouvwa politik), kisa nou ka fè (nan potansyèl nou)? Gen kèk epòk enpòtan, kote n dwe leve kanpe, kote n dwe leve vwa nou (an tèm travay eklerasyon nou ka fè  e dwe fè pou ouvri zye lòt). Solisyon an pa nan kraze-brize vit magazen, li pa nan boule kawotchou, li pa nan lage dife nan biznis moun... Li pa nan vyolans.\nMen pito se konnen reyalite peyi a ap viv, enpòtans pou Ayisyen solidarize, e kòman li enpòtan nan moman difisil pou n gade ki solisyon nou ka pote. Li trè enpòtan tou lè epòk eleksyon pou n reflechi byen kilès nou pral vote (ki dosye kandida sa a? ki travay pozitif kandida a fè deja nan sosyete a? èske se yon kandida ki gen moral?).\nGen moun yo peye pou vote. Genyen yo bay yon kout kleren pou vote. Genyen ki vote pou yon plat manje… Donk li lè li tan pou Ayisyen aprann vote ak konsyans (pa pou enterè pèsonèl men pito pou enterè yon peyi, pa sou emosyon men pito apre refleksyon).\nPrezidan Obama fè yon kòmantè enpòtan, kote l di ke lidè nou chwazi pou dirije n, sa reflete karaktè yon nasyon. Se yon kòmantè ki enpòtan pou Ayisyen reflechi sou li, an tèm chwa lidè y ap fè pou dirije yo (lè n ap gade pa egzanp pèp k ap vote yon seri kandida vòlè, ki gen gang, ki nan gang, ki nan tout sòs, e ki san moral) sa reflete nivo moun k ap vote yo.\nAn konklizyon, panse a kote Ayiti ye jodiya, sa ou ka fè nan kapasite w oubyen an gwoup pou ede. Pa jis ret chita lè gen posiblite pou fè yon bagay ki ka benefisye lòt moun, e tout peyi a. Chak nan nou ka yon lidè (nan domèn pa nou), osilontan nou pran devan pou tanmen travay nou wè ki dwe fèt. Konsa, chak endividi dwe poze tèt yo sa a: kisa m fè ki pozitif deja pou ede Ayiti, komin mwen soti a, oubyen kominote kote m ap viv ladan an? Li pa janm two ta pou fè sa k bon. Panse a sa tou kòm yon devwa sivik, e patriyotik (kòm endividi ki konprann sitiyasyon Ayiti), e kijan ou ka fè pa fè pati de yon konbit pou chanjman.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Lazil, yon komin ki ka vin yon atraksyson touristik Ayiti\n\nKomin Lazil … Premyèman, li enpòtan pou moun nan komin sa a lokalize tout sit touristik ki ladan. Dezyèmman, se ta amenajman yo (pou touris), travay ki dwe fèt ladan yo. Pa egzanp lè nou pran yon sodo kouwè Sous Goudèt.\nse yon atraksyon touristik ki ta dwe ka amenaje pou atire touris (nasyonal e entènasyonal). Gen travay ki bezwen fèt ladan, tèlke: kijan yo ka esplwate l pou konsève dlo sa a pou awoze tè, itilizasyon l pou jenere elektrisite, teknik pou al plen rezèvwa (an beton, ki ka konstwi) pou awoze tè nan zòn lan, wout vwatirab pou mennen touris ladan, e kote pou yo desann (motèl, guesthouse)… Tout ide sa yo kapab diskite sou yon fowòm, ak tout moun Lazil ki sou WhatsApp pou diskite anpil travay (an tèm panse, ak estrateji) pou devlopman komin sa a.\nAzilwa yo gaye (sitou sa ki nan dyaspora). Li enpòtan pou yo ta òganize yo, epi rete an kontak ak komin nan. Yon fwa yo òganize (espesyalman atravè rezo sosyal yo), y ap kapab debat tout ide ki an rapò ak devlopman komin nan, e panse a estrateji pou atenn objektif sa yo, enkli envestisman nan plizyè domèn, pou kreye opòtinite travay. Lè ou fè esperyans viv nan gran peyi (ou peyi devlope), ou gen yon ide jeneral (kijan yo esplwate tout bagay pou fè lajan)… Men nou wè gen jèn ki enterese pran bon direksyon nan kad devlopman Lazil, diferan de ansyen jenerasyon yo ki maton nan pale anpil. Donk nou ka twoke lide k ap ede nan sans sa a, sitou jèn sa yo k ap viv nan komin lan.\nAk avantaj wot teknoloji jodiya, anpil bagay ka fèt atravè kominikasyon long distans. Li enpòtan pou kreye fowòm ak tout Azilwa ki sou WhatsApp, facebook (espesyalman ak sa yo k ap viv nan dyaspora, ki gen plis aksè a wot teknoloji). Konsa, ide sa yo kapab diskite an lon e an laj... Anpil moun Lazil (ki nan dyaspora) sou WhastsApp deja, pou òganize yo, etan gwoup… Pa gade sou moun k ap pèdi tan pale met la. Depi nou wè gen yon travay nou ka fè pou ede, anbake n ladan. Pa konte sou Pòl, Jak, Pyè... Nou ka ede anpil ak ide, e dokimante anpil bagay sou Lazil… Yon fwa yo voye dokiman sou Lazil ban nou, atravè imel…\nBon depi gwoup jèn lazil oubyen kèk jèn lanse yon fowòm pou moun Lazil, sa pral yon bèl ide pou tout sa ki sou WhatsApp make objektif (bi) li, respè chak moun dwe genyen pou opinyon lòt, patisipasyon (aktif) tout moun. Si moun nan konekte, fò l ka patisipe nan deba /twoke lide...\nWout… Nou pa ka pale de devlopman Lazil, san pa gen devlopman wout k ap fèt… Se rezon sa a nou di ke li enpòtan pou gen yon fowòm atravè whatsApp ak plizyè moun Lazil pou debat sijè enpòtan sa yo… Yon fwa nou menm moun Lazil ka idantifye tout sit touristik yo nan tout seksyon riral Lazil, epi make yo nan yon kaye, Nou ka pataje yo ak yon fowòm moun Lazil, oubyen voye lis la bay imel nou, epi n ap ajoute yo nan dokiman nou pibliye gratis sou Lazil. Se konsa nou ka ede Lazil, gratis ti cheri ak ide, dokimante tout bagay sou komin sa a sou entènèt la.\nSou kesyon wout, nou menm ki nan komin Lazil dwe vini ak yon lis wout ki bezwen fèt, ki bezwen ouvri ak traktè (menm si yo pa asfalte). Donk otorite yo dwe travay sou sa, pou mande konkou pouvwa santral la (pou traktè fè travay la), pou ouvri tout wout Lazil ki enpòtan pou vayevyen komèsyal, e pou fasilite kominikasyon entèn.\nYon fwa wout presipal yo ouvri, enkli wout ki relye ak sit touristik yo (ki ka idantifye), sa pral pèmèt yon flo touris o nivo nasyonal /lokal, e menm entènasyonal (selon vizyon devlopman nou pou Lazil). Ankò, sa pa ka rive fèt san yon fowòm, kote moun ki sot Lazil pa ini yo, fè yon sèl vwa ak tout sa yo k ap viv nan dyaspora pou dakò sou sa, patisipe ladan pou twoke lide…\nPa egzanp, depi n leve tou piti, nou jwenn wout Mòn Oko a ki bay pwoblèm, li twò etwat. Li bezwen ouvri, dekwa 3 machin ka pase ladan san pwoblèm. Se yon wout enpòtan, pase li relye wout nasyonal sid ak Lazil. Yon fwa l ouvri, se nan kèk minit moun ka soti sou wout sid la, epi antre Lazil. Donk pa ka gen flo touris (pou brase ekonomi Ayiti, komin yo) san pa gen wout ki konekte tout sit touristik tout kote Ayiti, pou moun fè lajan…\nPolitisyen ki an fonksyon, moun ki pral nan kanpay (pou diferan pòs) dwe pale sou sa oubyen sa dwe enki nan kanpay yo. Bagay sa yo enpòtan pou reflechi sou yo, epi pou dyaspora a patisipe tou nan pwojè travay k ap fèt (si genyen), patikilyèman chak moun ki soti nan yon komin dwe panse kòman li ka ede komin sa a… Ayiti gen 145 komin, e 571 seksyon kominal. Yon fwa chak komin rive òganize yo ak moun nan komin sa yo (e sa yo ki nan dyaspora), travay ansanm ak otorite lokal yo (pou byennèt komin nan), n ap wè devlopman Ayiti, kijan li ka fèt pi rapid nan avantay tout Ayisyen.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "FOWÒM MOUN Lazil\n\nByenveni sou Fowòm Moun Lazil! Anpil Ayisyen k ap viv nan dyaspora pa bliye lakay nèt ale: yo voye transfè Ayiti tanzantan, yo telefone pou ret an kontak ak fanmi yo, yo vwayaje Ayiti (pou kèk ka tankou antèman, maryaj, maladi pou al ede), epi genyen ki ede nan kreye kèk òganizasyon pou ede zòn kote yo soti Ayiti. Malgre nan nòt anba yo nou ta plis santre sou moun ki orijinè komin Lazil, men nou rete kwè li kapab sèvi kòm modèl pou lòt zòn Ayiti tou, pou wè kijan yo menm ki nan manman peyi a (Ayiti) kapab regwoupe yo ak sa yo k ap viv nan dyaspora pou ede pwòp zòn pa yo.\nM ap salye tout moun Lazil, e tout zanmi ki konekte ak Lazil alawonnbadè. Yon kout chapo pou tout moun ki soti nan komin sa a, e ki fè yon bagay deja pou ede l (yon fason, yon lòt)! Mwen toujou di tout Ayisyen: se nou menm Ayisyen ki pi konnen pwoblèm Ayiti. Donk se nou menm ki pi kalifye pou ede solisyone yo (si nou vle travay ansanm, e si nou kwè nan tèt nou, nan sa nou ka fè).\t\nN ap viv nan yon epòk modèn, yon epòk wot teknoloji, e n ap gade aplikasyon sa an Ayiti. Malgre tout pwoblèm politik, e ekonomik Ayiti ap andire, wot teknoloji a rive la tou. Menm si nou (ki nan dyaspora) pa t gen tan viv tout pwoblèm Ayiti 30 dènyè yo, men yo gen fanmi ak pwòch Ayiti ki esperyanse yo.\nLè n ap gade telefòn selilè pa egzanp, kote kèlkeswa andwa n ta ye an Ayiti (jodiya), nan kèk segond nou kapab telefone yon moun ki yon lòt kote nan peyi a, e menm nan peyi etranje. Epi si nou gen aplikasyon WhatsApp, nou ka pale dirèk dirèk ak tout lòt moun ki gen menm aplikasyon an nan telefòn yo.\nAn gwo, nou pa reyèlman gen pwoblèm kominikasyon (o nivo teknik nan yon sans), pou n pa ta kominike (ant nou menm Ayisyen). Sepandann, nou kreye yon pwoblèm kominikasyon lè nou pa fè efò pou esplwate opòtinite teknoloji modèn ofri nou. Se yon kesyon nou kite ouvè pou tout moun panse a li.\nDonk pou nou menm, moun Lazil (Azilwa /Asilois(e), jounen jodiya, kèlkeswa kote n ta ye sou planèt latè, nou kapab kominike youn ak lòt, epi rasanble nou pou ede Lazil (enkli seksyon riral li yo). Gen anpil ti efò ki fèt deja men ann kontinye pou n eseye leve gwo defi yo ansanm.\nSi nou rive rasanble nou, epi rete an kontak, gen anpil posiblite pou n reyèlman ede komin Lazil, e eseye wè nan ki mezi nou kapab debouche sou wout kreyasyon enfrastrikti de baz yo. Wi, nou kapab! Men se sèlman si nou rasanble nou, gen yon sèl vwa (objektif) pou ede devlope Lazil ansanm, e nan avantay pèp Lazil la, ki plis nan bezwen.\nPa gen anyen ki fasil nan lavi si n pa eseye travay di, travay san souf, travay ansanm pou atenn yon objektif n ap pousuiv. Konsa, ann panse a kreye fowòm atravè WhatsApp, Facebook, imel (tout rezo sosyal yo) pou konekte youn ak lòt dekwa pou n twoke lide pou devlopman Lazil. Pami sijè yo, nou ka panse yo:\nAktivite nan Lazil; pwoblèm ki la depi lontan (e kisa k ka fèt pou ede solisyone yo); lekòl (ki tip lekòl ki genyen; ki pwoblèm y ap konfwonte; èske gen ase pwofesè prepare?; èske gen siminè pou prepare yo?; materyèl /founiti pou elèv; bibliyotèk (nasyonal) (èske genyen?); lopital (klinik, sant de sante); pwoblèm debwazman; pwojè rebwazman?; pwoblèm rivyè yo ap koze tout tan (e sa ki dwe fèt pou fouye yo, epi ba yo wout (kannale yo) dekwa pou pa kontinye fè ravay); mache (sitiyasyon mache yo); sistèm irigasyon (ki pa egziste); pui pou ta fouye pou ede ak irigasyon …\nSe jis kèk nan sijè (enpòtan) ki ka debat (an gwoup), epi wè sa k ka fèt (nan potansyèl nou) pou ede pote kèk solisyon… N ap panse kreye yon Anyè Moun Lazil sou entènèt la dekwa pou elaji rezo kontak moun zòn sa a (tout kote yo ta ye nan lemond).\nDonk, tout moun ki ta renmen non yo (# telefòn, imel, ralonj wèb) yo pibliye nan ànyè sa a, pa gen pwoblèm pou ajoute l, osilonton yo ban nou otorizasyon fè sa. Se la n ap rete. N ap swete ide sa yo kapab sansibilize tout moun Lazil (youn di lòt), e tout zanmi ki konekte ak Lazil pou pran avantay wot teknoloni ofri pou n travay nan modènizasyon Lazil. N ap tann kontribisyon tout moun (pou voye ban nou: dokiman, foto, entèvyou, kòmantè) pou ede anrichi ralonj wèb sa a. N ap di w byenveni! Patriyotikman, E. V.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Richès kiltirèl Ayiti: yon min ki poko esplwate\n\nSou kisa chèrchè, anseyan, ekriven, elèv ka ekri\npou esplwate richès kiltirèl Ayiti?\nSe yon tèz ki ta pi long pase rivyè Le Nil si\npou n ta devlope l an lon e an laj. Men se\nyon kesyon enpòtan ki ka oryante nou nan\nlòt direksyon pou n panse, e repanse a\nrichès kiltirèl Ayiti, ki, nan yon sans, poko\nvrèman esplwate.\nSe pa paske pa gen ekriven ayisyen, men\npetèt se do yon kesyon oryantasyon lè yo\nchwazi sa pou ekri, rechèch pou fè (ki ka\nyon obligasyon) san panse sou yon nesesite\npou ekri sou yon seri sijè kle, sijè de baz pou\nkite dèyè yon testaman pou jenerasyon ki\npoko wè solèy jodi, e pou ouvri plis fenèt\nnan kad rechèch, men ak fokis sou aspè\nkiltirèl peyi d Ayiti.\nApre yon seri (gwo) rechèch, tèz, atik kèk\nchèrchè (etranje kou natif) konn ekri sou\nAyiti, anpil fwa yo bliye esplwate tout richès\nkiltirèl peyi sa a (ak plim yo) pou pwofite\nekri sou sa (menm si se ta se kèk atik).\nLè n ap fè rechèch sou yon sijè, oubyen yon\ntèm an patikilye, nou vin apresye anpil fwa\ntout sa nou te ka jwenn ki ekri sou li. \nLontan, pou moun ki aletranje (ou menm\nan Ayiti) ki t ap ekri, fè rechèch sou lòt peyi\nou lòt kilti, sa te pi difisil pou yo paske fò\nyo ta al fouye atik (nan jounal, revi, liv) ki\npibliye pou ta wè sa yo di sou sijè a, epi\neseye jwenn kèk moun ki ta soti nan peyi\n/kilti sa a (pandan yo aletranje) pou ta\nentèvyoure yo. \nMen ak entènèt la jounen jodi, nenpòt kote\nnou ta ye nan lemonn, osi lontan moun\npibliye sou entènèt la (sou yon sijè\npatikilye), n ap gen aksè li piblikasyon\nelektwonik lan.\nSou ki tèm nou ka ekri (ki ta gen yon aspè\nkiltirèl, ki ta yon nesesite pou ekri sou li)? Se\nyon repons ki depan de chak moun ki vle\nekri, kisa yo vle ekri, e konnen enpòtans sa\ngenyen kòm yon èv imanitè (pou ede lòt\nmoun k ap ekri, sa k ap fè rechèch, oryante\nmoun pou ekri plis sou yon sijè espesyal\noubyen devlope l plis). \nDonk an jeneral, pa panse si ou ekri yon atik\nyon paj, de paj, twa paj li pa ta enpòtan. Se\npa longè sa nou ekri a ki pral fè yo pran nou\npou gwo ekriven, men pito esans, pwa li,\nkòman yon odyans pral entèprete l, se ki\nvalè l genyen pou odyans sa a… Konsa, nan\nmenm liy ide sa a, nou relve yon lis tèm pou\nmoun k ap ekri sou Ayiti ta gade, esplore,\ndevlope, ou al fè plis rechèch sou yo. Ann\ngade kèk ladan yo: \nBIMAN. Rad moun mete pou diferan\nokazyon, e.g, pou al lachas, legliz, lekòl\n(inifòm), nan antèman, nan fèt, nan klib\n(klèb, nayklib /nayklèb), nan maryaj\n/fyansay, nan plaj, nan pwomnad, nan\nrandevou (pou al flannen, pou al nan\nsinema, travay, nan biwo, nan jaden, nan\nfaktori, nan magazen, nan lari, elt.), vizite\nmoun ki gen mòtalite…].\nAKTIVITE JOU SAMDI. Se jou bese\nleve (jou moun pi okipe sitou nan gran vil\nyo)… \nAKTIVITE LEKÒL KA FÈ AK ELÈV\n(sitou jou vandredi). Nan aktivite sa yo, nou\nka mansyone tout sa lekòl te ka fè kòm\naktivite, aktivite ki te ka kreye pou ede elèv\n(elaji konesans yo) pou ede sosyete a\ndemen...\nPa egz: anseye yon metye kèlkonk, kijan pou\nitilize òdinatè (konpwoutè), enpòtans pou\nkonnen CPR (pou sekouri yon moun ki an\ndetrès, e ki bezwen premye swen); vizite\nlopital (pou pran konsyans pou konnen\napwopo plizyè maladi, e kijan moun ka\neseye evite yo); pran konsyans pou pwoteje\nsante Bondye ba yo;\npran konsyans pou fè prevansyon, konsyans\npou konprann moun enfim (bezwen yo, e\nkijan pou gen lacharite pou ede yo);\npatisipe nan plante pyebwa (pou ede nan pwojè\nrebwazman); pran konsyans pou gen pitye\npou ede moun ki malad; òganize pwomnad\n(sa yo ka aprann de yo); \nvizite lopital; vizite prizon (pou pran konsyans\nde sa yo pa dwe fè nan sosyete a dekwa pou\npa peye konsekans lan pita); vizite diferan zòn\nAyiti (pou espoze timoun yo a reyalite peyi\na, e pou pran konsyans pou aprann\nkontribye nan devlopman peyi yo olye y\naprann kontribye nan destriksyon l pito);\nvizite mize (dar, istorik… pou aprann apresye\nkontribisyon lòt moun nan diferan domèn);\nvizite Repiblik Dominikèn ou Sendomeng\n(pou bay elèv chans obsève /konpare de\npeyi sou plizyè aspè, chans pou al gade\nkòman bagay yo ye aletranje, e kòman yo\nfèt)… \nPou plis detay sou aktivite lekòl Ayiti ka fè\njou vandredi, nou envite w li atik sa a: Ayiti:\npou yon edikasyon pratik lè vandredi. E pou\nobsève peyi etranje ki pi pre Ayiti, nou\nenvite w li woman peyizan e istorik, Sezon\nsechrès Ayiti (ed., 2014).\nPou moun ki pale anglè ou ki pi alèz nan\nlang anglè k ap fè rechèch sou Ayiti, y ap\ngen aksè a vèsyon anglè a, Season of drought in\nHaiti (avan lontan), e pou moun ki pale\npanyòl, a vèsyon espayòl la (Temporada de\nsequia en Haiti).\nAKTIVITE PEYIZAN FÈ [e.g, anfèmen\n/poteke tè; angrese bèt pou vann (kabrit,\nkochon, poul, kòdenn (kodenn, kodèn,\ndend); ale nan gagè (gadyè), chatre bèt (chen,\nkochon), fè founo (founacho) pou bati kay;\nfouye manyòk, mazonbèl (mazounbèl), patat,\nyanm; fè gadinay bèt (tankou kabrit, kana,\nkochon, kòdenn, poul, zwa); fè kòve (konbit)\npou plante apre lapli tonbe, pou rekòlte\nmayi, pitimi, sekle (sakle) tè /jaden; siye bwa\n(pou fè planch, pou fè sèkèy, pou fè kofray\npou konstriksyon); \ntravay nan eskwad ou an ti gwoup, travay nan\njaden, travay tè dimwatye (asosye stè); vann\nbagay nan mache (jou mache nan zòn nan,\npote pwodui al vann nan mache); vann\njounen, vann kadè (bout kadè), travay\nasosye (ti gwoup, youn ede lòt) …\nANTÈMAN (lantèman). Tradisyon (lavil\n/andeyò); aktivite; koutmen zanmi /fanmi\nka bay, vwazen; planifikasyon; pran ponya\n/bay ponya (prete lajan ak gwo enterè);\nvann tè pou peye dèt antèman; akò ant\neritye avan tè a vann (pou evite hing-hang).\nDESANM. •5 desanm: debakman\nChristophe Colomb (1503) nan Hispaniola;\n•24 desanm: Nwèl (aspè relijye /kiltirèl\n/komèsyal /sosyal).\nDIMANCH PAK. (Aspè relijye /kiltirèl,\nselebrasyon, manje espesyal, aktivite).\nFÈT PATWONAL. (Aktivite).\nGAGÈ (gadyè) – aktite, distraksyon sitou\nan pwovens); arèn kote kòk (kalite, batay)\nap voye kout zepon. Moun parye (sou kòk\nyo) lajan sou yo.)…; enpòtans gagè genyen\npou Ayisyen, pou peyizan...; aktivite\nkomèsyal (machann ki vin vann jou\ngagè)…; swen (yo bay) kòk yo davans (ba\nyo mayi, dekreta yo, deplimen anba kou yo,\nmete sapatann pou yo, netwaye /file zepon\nyo, soufle tafya sou yo...).\nINIFÒM LEKÒL (abiman, obligasyon).\nPifò lekòl Ayiti (prive kou piblik) dwe gen\ninifòm. Anpil ladan yo pote inisyal lekòl la.\nSa idantifye apatenans elèv la a yon\nenstitisyon; si l gen yon pwoblèm nan lari, li\nfasil pou idantifye l (menm si l pa ta gen yon\nkatdidantite nasyonal obligatwa sou li).\nInifòm nan ka parèt yon prestij pou elèv la\n(lè l mete l) paske, otomatikman, li idantifye\napatenans elèv la a yon enstitisyon an\npatikilye. An menm tan tou, gen elèv ki ka\nkreye sèten prejije kont lòt (ki ta frekante\nlekòl ki pa tèlman gen gran renome).\nISTWA (Bwa Kayiman, Fò Jak & Aleksann,\nMilo, Plas Sentàn, Pon Wouj, Sansousi… se kèk\nlye istorik nou ka mansyone, lye pou elèv ta\ndwe vizite, epi ekri sou yo to).\nJANVYE. (1e Janvye: Joudlan; Fèt\nEndepandans. •2 Janvye: Jou Zansèt yo\n(fondatè nasyon an).. •6 Janvye : Epifani\n(aspè relijye).\nKANAVAL. (aktivite kiltirel, distraksyon)\nSelebre ant mwa fevriye /mas; bann, cha,\nchante, degizman, dekorasyon cha, gwoup\nmizisyen, rèn kanaval e abiman yo).\nLACHAS (Zwazo yo chase: kòdenn mawon,\npentad mawon, poul dlo (kanna mawon),\nranmye, toutrèl (katzèl, yon tip toutrèl),\nzòtolan (zantolan), zwa. Animal yo chase: chat\nmawon).\nLAGO KACHE (lajounen, leswa); lago lè\nlekòl bay rekreyasyon. Lago /bijou… lago \nfini, al kache (bouche). Lago nan dlo (ak\nmango; tire lobe; plonjon /pike…).\nLANMÒ ak ANTÈMAN (lantèman),\ntradisyon.\nLESIV (andeyò, nan sous /rivyè jou samdi,\nblayi pou tann rad, savon lave, zoranj si,\nbergamòt (beganmòt); lesiv pou lave rad\nyon defen apre lamò l.\nLYE ISTORIK (ak vizit gide, e.g: Akayè,\nBwa Kayiman (Bwa Kay Iman), Gonayiv (pou\nkisa), Machan, Vètyè…).\nMADIGRA (bann madigra, jou madigra,\nnon bann yo, madigra sal (an pwovens),\nselebrasyon madigra an pwovens) (aspè\nkiltirèl).\nMANJE ESPESYAL (epòk, zòn,\nespesyalite).\nMARYAJ /FYANSAY (mandasyon,\ndemann) nan vil, an pwovens, kijan sa fèt;\ntradisyon).\nME. 1e Me: Fèt Travay (aspè sosyal); •18\nMe: Fèt drapo (aspè kiltirèl /istorik), parad;\n•Jou Inivèsite; •23 Me: Fèt Souverènte\nNasyonal (jou ki dedye a prezidans repiblik\nla)\nNOVANM. •1e Novanm: Latousen; •2\nNovanm: Fèt Mò; •18 Novanm: Batay\nVertières (jou ki komemore viktwa twoup\nayisyen yo sou fòs fransè yo, 1803).\nOUT ((dawou, dout).). 1e out: Asonpsyon\n(vyèy) Mari (aspè relijye).\nPWOMNAD LEKÒL KA FÈ ATRAVÈ\nPEYI A. Nou ka di lekòl Ayiti poko fè sa,\ne yo ta dwe mete l obligatwa pou fè l pase\nsa fè pati enstriksyon sivik.\nSINEMA. Ale nan sinema (aktivite lavil,\naktivite nan kèk vil pwovens, distraksyon);\nfim ayisyen, fim etranje, fim kòbòy (jèn yo\nrenmen), fim dokimantè.\nSOUP JOUMOU PREMYE JANVYE\n(tradisyon, aspè kiltirèl).\nSEN VALANTEN. (14 fevriye). Fèt\nanmore (anmoure), anmòrèz (anmourèz).\nTOUPI (topi). Jwèt toupi, ti gason plis jwe\nl; diferan tip toupi).\nTRADISYON (Tout sa nou ka klase anba\ntèm sa a, sa nou pataje an komen kòm pèp).\nVEYE (swa avan antèman. Aktivite: bay\nblag, jwèt kat, (bezig, ti bourik, twa sèt),\n(jwèt) domino… Manje, bwason…\n(Tradisyon, aspè kiltirèl /relijye).\nDone pou rechèch ki an rapò ak: Antwopoloji Kiltirèl; Bazdone Kreyòl – Anglè pou rechèch;\nEdikasyon Ayisyen; Fèt (nasyonal, relijye, sosyal) Ayiti, Istwa Ayiti, Kilti Ayisyen; Kreyòl (zòn atlantik);\nKreyòl a baz fransè; Lang Ayisyen; Leksik Kreyòl; Materyèl Didaktik an kreyòl e anglè; Materyèl\nDidaktik pou Bileng Ayisyen; Rechèch sou (La)kilti /Tradisyon Ayisyen; Tradiksyon (kreyòl – anglè);\nTradisyon Ayisyen.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Kilès ki ta responsab pwoblèm Ayiti yo?\n\n«18 Me, fèt drapo Ayiti». Olye nou pale de istwa bikolò (ble ak wouj) nou an ke istoryen pale de li deja, ann reflechi pito sou gwo kesyon sa a. Se yon kesyon ki ka parèt difisil pou kèk Ayisyen ta reponn, e an menm tan, youn ki fasil pou lòt ki konsyan de rasin pwoblèm sa yo.\nAyiti ap konfwonte pwoblèm depi swadizan «endepandans» li, ki date plis pase 200 ane, yon bagay kèk nan nou kapab ranvèse pou ta di ‘plis pase 200 ane depandans’ an tèm Ayisyen ki monte sou pouvwa e k ap pran desizyon kle pou ti peyi sa a.\nKòm Ayisyen, ki fèt e grandi Ayiti, mwen trè klè, e mwen toujou eseye klè paske kèk nan nou, Ayisyen, fè laviwonn dede ap jwe toutan kote nou blame «zòt» toutan pou prèske tout pwoblèm Ayiti olye pou n ta frape klou a dirèkteman nan tèt (oubyen atake pwoblèm yo dirèkteman nan rasin). Sètadi, Ayisyen, yo menm, ta responsab pou pwoblèm Ayiti, yon fason. Ankò, la a, nou konnen klèman ke nou refere a «sa yo ki sou pouvwa k ap pran desizyon kle pou peyi a». Men kòm endividi, èske nou menm nou pa ta dwe jwe patisyon pa nou tou? Nenpòt Ayisyen ki konsyan de reyalite Ayiti ta di «wi, nou dwe fè sa tou.\nYon fwa swadizan «lidè» sa yo, ki vle sèlman monte sou pouvwa pou tounen nouvo milyonè, pou fabrike «chèk zonbi» pou zanmi ak metrès yo epi achte chato nan Florida, ta vle chanje mantalite «restavèk» ak vòle yo a, nou pral wè gwo chanjman Ayiti. Nou ta di tou li lè li tan pou Ayisyen (nan tout nivo) sispann blame «zòt» pou sò (ou desten) Ayiti men pito, pou ta kòmanse blame pwòp tèt yo. Yo dwe kòmanse pran desizyon yo menm; yo dwe kòmanse kreye (nan tout nivo) sa nou pa genyen Ayiti. Pa egzanp, si ou se yon enjenyè, kisa ou fè? Kisa ou envante deja? Si ou pa fè anyen, sa vle di : edikasyon ou te resevwa, nan kèlkeswa inivèsite a, pa vle di anyen; diplòm ou te resevwa a pa gen oken valè. Si ou se yon pwofesè lekòl, yon pwofesè (nan) inivèsite, ki rechèch ou pibliye deja pou ede lekòl, etidyan, chèrchè (moun k ap fè rechèch) Ayiti? Si ou se yon depite, yon senatè, ki lwa ou ede pase (lachanm e nan sena a) ki kapab ede Ayiti? Si ou se yon òmdafè nan Kwabosal, kisa ou fè deja pou ede retire labou santi ki la depi plis pase san ane? Ou pake machin ou nan labou sa a oubyen bò labou sa a chak jou; nou konn sa paske se Pòtoprens nou rete; ou fè plizyè milye dola vèt la chak jou; ou manje la pandan w ap pran sant labou a, epi apre ou kondi al nan chato ou genyen nan banlye anwo Pòtoprens yo. Si ou se yon medsen, yon enfimyè, èske ou janm òganize «fwa medikal» nan nenpòt zòn Ayiti pou ede sa yo ki pa janm wè yon doktè oubyen ki pa gen aksè a swen sante? Si ou se yon pastè, èske se jis preche ou preche nan legliz ou a, kondi djip 4X4 (kat pa kat) ou a, pran tout kontak posib ak misyonè etranje pou jwenn ase lajan pou regle zafè ou, epi ou pa ede kominote ou a avèk fidèl ou yo k ap viv nan povrete? Donk, ou menm, pwofesyonèl, kisa ou fè ak edikasyon ou resevwa a? Pa jis kwoke diplòm ou yo nan panno salon lakay ou pou jis montre yo, jan pifò Ayisyen ta fè, dekwa pou fè lòt moun respekte yo paske yo te rive lwen lekòl.\nAyisyen, frè ak sè m yo, li lè li tan (pou) nou kòmanse kreye, nou menm (pou ede patri nou, Ayiti, toudabò). Li lè li tan (pou) nou fè sa ki bon pou avansman Ayiti, e pou byennèt tout Ayisyen. Mantalite nou se «ann rete tann zòt; y ap vin ede nou; y ap vin fè tout bagay pou nou». Eskize! ‘Zòt’ toujou an reta. Jis kòmanse fè, ou menm, sa ou kapab fè, epi fyè de sa. Si ‘zòt’ vle ede ou pi devan, pa gen pwoblèm. Jis fyè de sa ou fè, ou menm, paske se pwòp kreyasyon ou. Li lè li tan, nou menm Ayisyen, nou goumen kont mantalite kolonyal sa a ki di «nou pa ka fè sesi ou sela nou menm (ou pou kont nou); fò nou ret tann zòt pou ede nou». Mantalite sa a kontribye sèlman nan soudevlopman Ayiti cheri nou an.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Resèt pou kèk Pla Ayisyen\n\nAKASAN. (A-K 100, ak farin mayi). (1) Met dlo bouyi, ajoute kanèl (epis dous). (2) Delye farin mayi a nan dlo frèt avan ou vide l nan dlo k ap bouyi a, epi brase l pou l pa fè boul. (3) Lè l prèske bon, vide esans, lèt (kanasyon, konsantre) ladan, ajoute ti po sitwon graje (si genyen); kontinye brase l epi desann nivo dife a «ba». [Note byen: si se akasan w ap fè ak mayi sèk, (a) Triye mayi a, lave l epi mete l tranpe (nan dlo frèt) depi lasware. (b) Mete l bouyi jiskaske l kwit (fann). (c) Blende l (ajoute nan dlo mayi ki t ap bouyi a pou blende l). (d) Koule l (nan paswa). (e) Remete l sou dife (ba); brase l epi lè l prèske bon, vide esans, lèt (kanasyon, konsantre) ladan.\nBANNANN GRAJE (banana). (1) Graje bannann nan, lè fini ajoute dlo epi mete l sou dife pou l bouyi; ajoute epis dous (patikilyèman, kanèl). (2) Lè l fin bouyi (ase), blende l (si l nesesè) epi koule l (nan paswa). (3) Remete l sou dife (ki ba). (4) Ajoute esans, lèt (kanasyon, kondanse, evapore) ak sik. [N.B: bannann graje ka sèvi ak pen pou dejene oubyen soupe]\nBLE. Kwit menm jan ak diri. [Note byen: pa lave ‘ble’ anpil pou l pa twò mou]. Ou ka fri tritri avè l. Gade kijan yo kwit ‘diri’.\nBOUYON. (1) Tranpe vyann nan dabò epi mete l bouyi. [Gade «Netwaye poul (volay, ak lòtvyann)» pou wè kòman yo tranpe vyann]. (2) Kale viv w ap met nan bouyon an (e.g, bannann [fran, miskèt, lachin], malanga, mazonbèl, pòmdetè, yanm). (3) Fri  viv yo nan vyann lan pou yo pran koulè (awoze yo tanzantan) epi brase yo pou yo pa boule. (4) Ajoute dlo, magi, bè, ti ji sitwon. (5) Ou ka met bòy (farin frans) ladan, ak legim tankou kreson, (z)epina, ak bon ti epis pou ba l gou. [Note byen: (a) «Bouyon blan» pa gen vyann ladan. (b) Gen moun ki pa met patat nan bouyon (pou l pa dous)]\nDIRI (ak fèy). (1) Lave legim nan byen epi fri yo (nan lwil cho ak andui [soupoudre] si genyen). (2) Mete yon ti dlo tou piti jis pou toufe legim nan [Note byen: Ou ka ajoute aran sò ladan (mete aran an tranpe dabò, retire po l, epi koupe l pa ti mòso pou mete nan lwil cho a]. (3) Mete dlo diri a bouyi epi mete diri (lave) a. (4) Goute l pou konn nivo sè l la; brase l epi kouvri l. (5) Tyeke nivo dife a («medyòm»), epi lè w prèt pou toufe l, bese nivo dife a sou «ba».\nDIRI (kole ak pwa sèk). (1) Chwazi pwa a (nwa, wouj, elt.). Lave l epi mete l bouyi; pa ajoute sèl; kite l bouyi jistan l kreve. (2) Mete lwil doliv cho pou fri epis. (3) Ajoute pwa a; brase l pou kèk minit epi ajoute dlo pou mete diri (lave) a. Ajoute ti sèl epi goute l apre kèk minit (pou verifye epis la ak nivo sèl la). Ajoute ji kokoye (si w genyen oubyen si w vle).\t\nDIRI (kole ak pwa vèt).  (1). Mete epis pile a (lay pile, pat tomat, epis melanje kouwè ‘seasoning’) a nan lwil cho epi kite l fri.  (2) Mete pwa vèt la, tomat rache, kawòt rache, epi ajoute ti sèl (si ou itilize sèl), ti lay pile, epis melanje (seasoning). (3) Kouvri chodyè a pou l fri (pou kèt minit). (4) Mete dlo diri a epi lè pwa a kwit, ajoute diri (lave a). [Note byen: 3 tas diri ka bay 6–7 moun manje]. (5) Pa mete anpil dlo nan diri a (pou l pa pat), espesyalman si w vle diri grennen. Goute l pou konnen nivo sèl la. Brase l epi kouvri l. (6) Tyeke l pou wè si l kreve, brase l (yon dènye fwa), ajoute ti lwil (si l nesesè), epi toufe l. [Nivo dife = «ba»].\nDIRI (blan). (1) Fri siv, zonyon, andui, soupoudre (si genyen). (2) Met dlo diri a bouyi; lave diri a epi mete l nan dlo k ap bouyi a.  (3) Pa brase l (twòp) pou l pa pat. (4) Pike l ak yon tèt louch, kiyè (si w vle l grennen). Pou gen yon ide ki valè dlo ou ka mete, pou 3 tas diri ou ka ajoute 4 vè dlo (anviwon). [Nivo dife = «medyòm» pandan diri a ap bouyi men lè ou toufe l, fò ou desann nivo dife sou «ba» pou l pa boule].\nDYONDYON (ji dyondyon pou mete nan diri). (1) Triye dyondyon an epi mete l tranpe (pou 30 minit ou plis) nan yon ti dlo. (2) Mete l bouyi ak dlo ki t ap tranpe l la. (3) Lè l fin bouyi pou kèk minit, blende l epi koule l nan paswa (pou pran ji a). (4) Fri pwa vèt la (nan lwil cho ak epis); ajoute ji dyondyon an ladan epi toufe l pou kèk minit. (5) Ajoute sou dlo (k ap bouyi) a epi mete diri a bouyi. (6) Brase l (anviwon 3 minit apre); pa brase diri a twòp si ou pa vle l pat. (7) Si se diri grennen ou vle, pike l ak pwent yon louch, ou pwent kiyè. (8) Tyeke nivo sèl la epi gade si pou ajoute ti dlo. (9) Lè dlo a prèt pou seche, brase dire a epi toufe l. [Nivo dife = «medyòm» pandan diri a ap bouyi men lè ou toufe l, desann nivo dife a sou «ba» pou l pa boule]\nEPIS BLENDE (epis Obama) pou konsève pou plis itilite). (1) Melanje ½ kiyè pèsi, ½ kiyè ten, 1–2 kiyè lwil doliv … 1 (yon) piman vèt (dous), 1 piman mi (dous), 1 piman pike, 1 tomat mi, 2 kiyè ji sitwon, 3 pake powo (anviwon 15 pye ou plis), 3 pake lay (anviwon 15 grenn ou plis), 4-5 grenn magi, 2 kiyè aksan (ou plis), ajoute ti sèl (si w manje sèl), jiwòf, pwav, epi blende yo. Pa mete dlo. Si l ta parèt twò epè, ajoute ti vinèg pou delye l. (2) Lè l fin blende, ou ka mete l nan yon bokal epi kite l nan frijidè. [Note byen: Avantay epis blende – ou pa bezwen pèdi tan prepare epis pou tranpe vyann chak lè ou ap prepare (nenpòt tip) vyann]\nFRITAY. (1) Kale viv yo (bannann, lam(veritab), patat) epi tranche yo. (2) Mete yo tranpe nan dlo sèl (pa twòp sèl). (3) Lage ti ji sitwon ak vinèg sou yo. (4) Mete yo bouyi nan lwil cho. (5) Yon fwa yo kwit, retire yo nan lwil cho a epi mete yo nan yon lòt veso pou yo degoute (grès) epi pou vin frèt (avan ou manje yo).\nFRI VYANN. Gade nòt sou fri vyann nan seksyon «Netwaye poul (volay, ak lòt vyann)» ak «Pwason» pou plis detay.\nKONSONMEN. Se fanmi «bouyon» men (pire) li pi epè. Li ka fèt ak pye kochon, pye bèf men pye bèf ap pran plis tan pou l bouyi (jistan l lage). (1) Lè w fin tranpe vyann ou vle a, mete l bouyi. (2) Lè l fin bouyi (jistan l lage), ou ka ajoute pat tomat epi awoze l (ak ti dlo) pandan kèk minit. (3) Ajoute viv yo (bannann, malanga, mazonbèl, pòmdetè, patat, yanm); ajoute (z)epina, kawòt, kreson – brase yo ak vyann nan pou yo pran koulè. (4) Toufe yo pou 5 minit (anviwon) nan yon ti dlo, epi ajoute dlo pou l bouyi. [Note byen: tyeke nivo epis ak nivo sèl la].\nLABOUYI. (1) Met dlo bouyi, epi ajoute kanèl (epis dous) ladan. (2) Delye farin lan nan dlo frèt (patikilyèman farin Frans) avan ou vide l nan dlo k ap bouyi a. (3) Brase l tanzantan (ak yon louch) pou l pa fè boul. (4) Ajoute lèt (kanasyon, evapore ou kondanse); kite yon ti dife anba l. [Note byen: (a) Pa janm kouvri labouyi pou l pa tounen. (b) Labouyi kapab sèvi ak pen pou dejene oswa soupe]\nLEGIM (vèt ou kri). (1) Netwaye epi lave yo byen. (2) Ajoute ti ji sitwon, vinèg (si genyen), yon ti lwil doliv (si ou vle), yon ti epis asizonnman (si ou pa gen vinegrèt), epi lage ti epis aksan sou li. Si w vle ajoute zaboka, kale l dabò epi koupe l pa ti mòso.\nLEGIM (kwit pou manje ak diri blan, mayi, viv elt.). (1) W ap bezwen: berejèn, chou, kawòt, kreson, militon, pwadchous (pwa chouk), pwatann … (2) Netwaye legim sa yo pou mete bouyi ansanm ak vyann tranpe (bèf, kabrit, kochon) ou chwazi a; ou ka ajoute krab, sirik tou. Si se vyann kabrit ou chwazi, ba l bon sitwon (oubyen zoranj si), vinèg (lè w ap netwaye l, lave l). [Note byen: ou gen chwa tou pou met vyann nan bouyi apa, legim yo apa. Pye bèf ak vyann kabrit pran plis tan pou bouyi; konsa gen moun ki prefere bouyi yo apa]. Li preferab pou ta mete yo bouyi nan yon bonm; mete vyann nan avan epi kouvri l ak legim (kri) yo. (3) Pa kite lè pase ladan; konsa, li preferab pou kouvri legim nan (byen kouvri) ak yon sachè plastik pou l pa rabi oubyen rèd. (4) Toufe yo (pa mete yo bouyi nan twòp dlo). Wouze yo tanzantan jiskaske yo bon. Vyann kabrit pran plis tan pou kwit (inè d tan ou plis); pike vyann nan ak yon fouchèt pou wè si l lage. (5) Lè legim nan bon, ou ka : a) Retire l pou mitonnen l apa (nan yon kaswòl, chodyè) pandan ou kite vyann nan ap kwit toujou sou ti dife. b) Ou ka mitonnen legim nan pandan l nan menm chodyè ak vyann nan (sou ti dife). (6) Mete ti lwil doliv, bè, pat tomat, magi (nan legim mitonnen an) pandan ou kite vyann nan sou (ti) dife ap pran koulè. (7) Mete legim mitonnen an nan chodyè ki sou dife a (pou kèk minit, epi brase l).\nMAKAWONI EGRATINE (o graten). (1) Mete makawoni an bouyi (pa nan anpil dlo pou l pa rèd); pa kite l bouyi twòp pou l pa kraze. Kite l bouyi pou anviwon 4, 5 minit. (2) Retire l sou dife, vide l nan yon paswa epi vide dlo frèt sou li (pou l pa kole). (3) Prepare pèsi, mayonèz, piman dous rache, piman vèt rache, ten (oubyen ajoute epis blende) fwomaj tèt mò, lèt kanasyon; kase yon ze epi bat li ak yon ti ji sitwon, ajoute yon kiyè lwil, 3 dan lay, yon ti zonyon (rache). (4) Prepare plato pou mete l; grese plato a (ak bè oswa lwil doliv) mete makawoni an nan plato a epi melanje l ak komodite yo. (5) Mete plato a nan fou [Nivo dife = medyòm, epi tyeke l jiskasle l kwit].\nMAYI (ak aran e tomat). (1) Tranpe aran an (nan dlo frèt). (2) Retire (gwo) po l, koupe l pa ti mòso. (3) Fri tomat (rache) oubyen pat tomat, epis (lay pile oubyen poud lay, magi,  powo) ak aran an. (4) Lè l fin fri, ajoute dlo mayi a; brase mayi a tanzantan (ak yon kiyè bwa, louch) pou l pa kole (fè boul). [Note byen: (a) Toujou lave sereyal kouwè mayi, ble, diri, pitimi avan ou mete l kwit]\nNETWAYE POUL (volay, ak lòt vyann). (1) Retire po poul la (si w pa vle l), grès yo, (gwo) tete yo (ki santi kri) pandan w ap dekape l. (2) Make l (ak yon kouto file) dekwa pou epis antre ladan. (3) Mete vyann lan nan yon kaswòl, chodyè oswa nan lòt veso epi simen ti sèl, lage vinèg ak ti ji sitwon sou li. (4) Fwote (mòso) sitwon oubyen zoranj si sou li; epi lave l ak dlo cho (ki t ap bouyi a). (5) Mete powo (1, 2 pye), 1 bò sitwon, ten, pèsi sèk bouyi nan yon chodyè (pandan w ap dekape vyann nan). (6) Mete vyann lave a nan yon chodyè, ajoute ti sèl (si ou itilize l), vinèg, ti ji sitwon (pou sant di a ale). (7) Repase sitwon oubyen zoranj si sou li (avan ou vide dlo ki t ap bouyi a sou li). (8) Vide dlo cho (ki t ap bouyi nan chodyè a) sou vyann (ki netwaye a). (9) Kite l nan dlo sa a pou yon 3 minit. (10) Retire l nan dlo cho a, mete l nan yon veso. [Sa aplike pou tout vyann, esepte pwason ak vyann kochon ki pa chode]. (11) Si ou pa gen epis blende deja, prepare epis kounyeya a (pile ten, pwav, lay (2 grenn), pèsi, jiwòf, 2 grenn magi, aksan, 1 piman dous vèt (ou mòso), yon ti piman pike (ou mòso), yon ti ragou (ki sanble pat tomat) oubyen ½ (mwatye) tomat (rache) epi brase yo); sekwe mòso vyann yo ansanm. (12) Toufe pou l la (itilize dlo ki t ap bouyi a). Li ka sou dife pou 1 (yon) èd tan (depan nivo dife a, e ki tip vyann). (13) Vire yo fas epi goute nivo sèl la. [Note byen: si ou vle fri vyann sa a (lè l fin bouyi): (a) Mete lwil cho sou dife a. (b) Retire vyann kwit la (sa ou vle fri a, epi mete l nan yon veso). (c) Apre grès la fin cho ase, mete mòso vyann yo ladan; vire yo bò. (d) Ajoute ti pat tomat (apre kèk minit) pou vyann nan pran koulè epi kite l kwit jis li bon. (e) Si w vle vyann nan sòs, prepare sòs la (ajoute pat tomat [2-3 kiyè], (ase) ragou (depan ki valè vyann). (d) Prepare sòs la (mete pat tomat (2-3 kiyè), (ase) ragou  (selon ki valè vyann). (f) Ajoute bè, zonyon (rache).\nPITMINI, BLE. Yo kwit menm jan ak diri; gade kijan yo kwit ‘diri’. [Note byen: lave mayi, pitimi, diri, ble avan ou kwit yo].\nPONCH. (ak ze, elt.). (1) Bat jòn ze. (2) Ajoute ti po sitwon graje, esans, wonm, fig, sik epi bat yo ansanm.\nPWASON. (1) Grate l pou retire ekay (kal) yo (ak yon kouto). Netwaye l ak sitwon oubyen zoranj si (fwote mòso sitwon oubyen zoranj si sou li e anndan li (pou fè sant di a ale). Pa met dlo cho sou pwason lè w ap netwaye l. (2) Ou ka ba li 3 dlo (pou l ka byen lave). (3) Tranpe li (nan epis blende), ajoute ti vinèg (si l nesesè). [Note byen: si ou pa gen epis blende (epis Obama), pile epis (kouwè lay, magi, powo, ten, ti mòso tomat oubyen pat tomat pou mete l tranpe)]. (4) Kite li tranpe pou yon 20 minit (ou plis). Si ou bezwen pwason fri, (a) Tranpe l dabò, kite l degoute epi pase li nan farin. (b) Mete l nan grès cho (apre ou fin pase l nan farin). [Nivo dife de = «medyòm» a «ba»]\nSEREYAL. Wè, ble, diri, mayi, pitimi (kijan yo kwit).\nSÒS ARAN. (1) Mete aran an tranpe (nan dlo frèt) pou anviwon 20 minit pou desale l. (2) Kale l pou anlve gwo po l (si se aran sò). (3) Pase sitwon ladan, mete vinèg sou li epi rense l nan dlo tyèd (apre kèk minit). (4) Fri epis (lay, powo oubyen siv). (5) Vide aran (rache a) nan epis la pou l fri. (6) Ajoute yon ti dlo (jis ase pou fè sòs la) ak 1 (yon) kiyè pat tomat. [Note byen: sòs aran kapab sèvi ak viv (kouwè bannann, pòmdetè, patat, mazonbèl, malanga, yanm, manyòk) oubyen ak mayi moulen (ak tomat) pou dejene]\nSÒS PWA (pwa sèk). (1) Triye pwa a, lave l, epi mete l bouyi (pa ajoute san sèl); mete 1 (yon) pye powo ladan, 2 grenn lay (pou ba l gou). Kite l bouyi jiskaske l kreve (fann). Ou ka ajoute kawòt (pa anpil) ak zepina pou bouyi ak pwa a. (2) Lè l kwit, retire l nan chodyè a pou blende l (ou ka blende l ak ti dlo ki t ap bouyi a). (3) Koule l nan paswa (apre ou fin blende l) epi remete sòs pwa a sou dife («medyòm» ou «ba»). (4) Si ou gen epis blende deja, ajoute ½ (mwatye) kiyè, ti bè, magi ak ji kokoye (o chwa). [Note byen: (a) Si se yon sòs pwa «epè» (pwès) ou «dlo» (klè) jis kontwole valè dlo (dlo) w ap ajoute (si dlo pwa ki t ap bouyi a pa sifi). (b) Pa janm kouvri sòs pwa (pandan l ap bouyi sou dife) pou l pa vin dlo. (c) Sòs pwa (sèk ou vèt) ka manje ak diri blan, elt.]\nTASO (kabrit, bèf).  (1) Netwaye vyann nan, tranpe l epi mete l (nan yon chodyè pou l) bouyi. (2) Pa kite vyann nan bouyi twòp. (3) Apre vyann nan fin bouyi, retire l sou dife. (4) Mete l nan lwil cho pou l fri (vire l bò pandan l ap fri (ajoute pat tomat si l bezwen) oubyen mete l nan fou pou l griye.\nTYAKA (tchaka).  (1) Triye mayi (an gren) sèk, pwa sèk la epi lave yo. (2) Netwaye pye kochon, epi tranpe l pou met bouyi ansanm ak mayi, pwa sèk la. (3) Lè l fin kwit, ajoute joumou. (4) Brase l (ak yon louch) pou l pa boule.\nNÒT: Remèsiman espesyal pou Jeannette Thomas («Man Dibo») pou kòmantè l yo. •Manje ayisyen ; Manje karibeyen; Manje kreyòl; Resèt ayisyen; Restoran ayisyen; Manje kreyòl ki sot Ayiti; Kizin karibeyen. Tèks sa a premye parèt sou entènèt nan dat 7 jen 2008. Chak lè gen bagay ki ajoute ladan oubyen ti edisyon ki ka merite fèt, dat edisyon anlè a ap fè ou konn sa. Pa ezite voye kòmantè ou oubyen resèt kèk lòt pla ou ta renmen nou ajoute epi n ap mansyone non ou tou pou ba ou kredi.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Swaf pou yon sosyete ayisyèn k ap fòme sitwayen l\n\n(E. W. VEDRINE, 13 sept. 2005)\n\n\n\n«Respè youn lòt» se yon koze ki trè enpòtan nan kad pou fè Ayiti avanse sou tout pwen. An(n) Ayiti, nou leve nan yon sosyete kote «lekòl» pa fè yon seri travay pou drese ti Ayisyen depi piti. Si w bezwen yon ti pyebwa grandi tou dwat, se depi piti pou swen l pou sa.\n\nLè n al fè fouy sou tèm nan, nou wè sou Divalye (e petèt menm avan), nou wè Ayiti divize an 2 mòso: La République d'Haïti et la République de Port-au-Prince. Se yon koze nou konnen ki te parèt aklè an sou batistè Ayisyen, kote depi w pa t fèt Pòtoprens, enben ou pa t konsidere kòm sitaden , kòm kapitalis. Yo te prèt pou konsidere w kòm yon sitwayen dezyèm klas. Brip la a, nou gen tan wè yon baryè divizyon ki tabli e ki bay nesans a plizyè tip «prejije» nan sosyete ayisyèn nan.\n\nPwoblèm nan pi grav toujou, menm kan yon moun ta fèt nan yon ti bouk, yon seksyon riral ki apateni a yon komin enben moun k ap viv andedan komin sa a (kote lameri chita ansanm ak tout lòt aktivite enpòtan komin nan) ta konsidere sitwayen ki fèt nan seksyon riral la kòm moun andeyò, peyizan, mònye, nèg fèy, gwo soulye1. Nan Kapital peyi a menm,  bliye sa! Moun Pòtoprens ta konsidere tout moun ki pa fèt Pòtoprens kòm moun pwovens (ki ta sanble yon efemis2 pou di: moun andeyò, peyizan) e anpil fwa, nou gen tan konn kisa sa enplike (pejorativman).\n\nDonk, an gwo, lè nou gade pwoblèm Ayiti nou ka di pwoblèm yo soti depi anlè desann. Sètadi, yo pran sous yo nan moun k ap dirije, yo pran sous yo nan lekòl. Poukisa nou lonje dwèt jouda n sou moun k ap dirije? Sa a se yon bèl kesyon moun tilandeng ka poze e repons lan senp: yo gen pouvwa (vle l ou pa). Sa k enpòtan pou n gade anba etikèt «pouvwa» sa a, se konsekans oubyen enfliyans li pi devan. Sètadi gen tras yon modèl , yon machawuiv ki pa t bon e ke lòt jenerasyon annapre vin eritye.\n\nLè n di moun k ap dirije tou, nou pa rete senpleman nan kad «pouvwa politik» (kòm plizyè moun ta premye remake), men moun ki gen yon pouvwa kèlkonk, ki alatèt yon enstitisyon, yon asosyasyon, òganizasyon kèlkonk byenke endirèkteman, anpil ta gen tan vize gouvènman ak lekòl. Pa gen pwoblèm nonplis si sa antre nan lespri yo an premye.\n\nGouvènman an enpòtan antèm «kontwòl» li sou divès branch ki sou lobedyans leta e «lekòl» la enpòtan tou etan youn nan manman enstitisyon ki la pou l fòme. Men malerezman, anpil fwa lè nou gade pwoblèm yo an gwo, pwoblèm moun ki pase lekòl Ayiti bay (paske se plis moun ki pase lekòl ki mete Ayiti nan enpas kote l ye jounen jodiya men pa moun analfabèt yo) se yon bann ak yon pakèt. Donk kòm rezilta, nou ka di: tip lekòl ki egziste Ayiti yo, an majorite, yo plis «defòme» sitwayen olye yo ta «fòme».\n\nDiskisyon nou toujou rete nan kad filyè manman sijè a. Li enposib nan diskisyon sa a pou nou ta kite lakay (fwaye a) kòm youn nan manman enstitisyon pou levasyon. Globalman lè n di «lekòl», nou lonje dwèt jouda n sou yon enstitisyon kote moun aprann. Donk nou vin wè «fwaye» (kote timoun nan leve) ta premye lekòl li. Nou te ka mete antouraj (vwazinaj kote l ap viv la) kòm dezyèm lekòl li epi lekòl (manman enstisyon ki ta dwe fòme l la) kòm twazyèm antouraj li (ou twazyèm lekòl li).\n\nNan premye anviwonnman an, fwaye, nou lonje dwèt jouda n ankò sou tèm «modèl» la. Pwovèb kreyòl la di nou: Joumou pa donnen kalbas; Ti rat pa fèt san ke. Biyolojikman, lè n antre nan semantik (sans) pwovèb la, nou wè yon kòd jenetik oubyen nou te ka di tou (ak yon lòt pawoli), Ti kochon ti san � toujou nan yon sans pou n fè wè modèl ke timoun nan kopye sou li. Pa egzanp, si papa l se yon gwògmann k ap kale manman l pou ti krik ti krak enben chans pou li menm pa ta bat lòt fanm pi devan lè l vin gran se yon bagay ki minim. Depi piti, si papa l ak manman l anseye l pou l di moun ki pi gran pase l bonjou tonton, bonjou matant enben sa rete ankre nan tèt li lè l vin gran. Si paran l anseye l pou l retire chapo nan tèt li lè l ap salye grandèt oubyen lè l antre nan yon kay enben, sa tounen yon koutim pou li lè l gran, e tout lòt koutim ki ta gen pou wè avèk respè pou moun, pou grandèt (tèlke pa egzanp: tande lè grandèt pale [ konsèy yo se boul lò ], tande lè y ap pale [pa koupe pawòl nan bouch yo], respekte yo elatriye� Tout sa antre nan kad sajès ki bon pou timoun nan lè l ap grandi.\n\nNou mansyone vwazinay kòm dezyèm antouraj ki ka gen yon enfliyans kèlkonk sou levasyon timoun nan. Wi, li enpòtan pou n fè remak sa a kote enfliyans sa a li menm, kapab pozitif ou negatif. Nan fouy nou, lè n antre nan pawòl filòzòf kouwè Jean-Jacques Rousseau, misye di nou ke lòm fèt ak tout bonte l men se sosyete a ki kowonpi l. Misye pa manti paske la a, nou kapab foure vwazinay, lekòl� kòm kèk engredyan ki konpozan yon sosyete kote timoun nan leve (andotretèm, si vwazinaj kote timoun nan ap viv la chaje ak koripsyon, enben chans pou timoun sa a pa vin kowonpi lè l gran se yon bagay ki minim. Si lekòl sa a kote timoun nan al pran fòmasyon se defòme l ap defòme, enben chans pou elèv sa a pa defòme pi devan, minim).\n\nAn gwo, nou toujou ap lonje dwèt jouda n sou mo ki rele «modèl» la, pase se yon miwa ke moun ki manm sosyete a ap gade ladan. E byen avan, nou te lonje dwèt jouda n sou enpòtans fwaye timoun (si l degrenn goch ou pa, epi repèkisyon ou enfliyans sa ka genyen nan levasyon timoun nan). An rezime, se tout yon kòd jenetik sosyal nou kapab wè ki prevwa konpòtman yon endividi nan sosyete l ap viv la.\n\nnòt\nAnpil fwa, tèm sa yo ta itilize kòm tèm pejoratif. Nou dwe pran prekosyon lè n ap itilize yo dekwa pou n pa fwase pèsonn.\nYon figi retorik ki sèvi pou evite britalite yon mo. (Wè Gramè Kreyòl Védrine pou plis detay sou figi retorik.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Wyclef Jean ap chèche yon solisyon lapè pou Ayiti atravè dyalòg\n\nE. W. VEDRINE\n\n5 novanm 2004\n\nWyclef\nJean Wyclef. Son Site.\n\nÉcoutez Gonaives Haïti\n\nSe yon bèl ide Wyclef ap eseye fè yon bagay kòm yon gran vedèt Ayisyen-Ameriken trè koni nan monn mizik la o nivo entènasyonal kote l ap eseye pale ak diferan gwoup epi wè kijan li kapab konekte yo. Men li dwe konnen ke chak ti gwoup an(n) Ayiti (ke l te biznismann, pouchis, dilè dwòg, sòlda demobilize, gang, politisyen, entelektyèl, ak manm elit kowonpi nou an) gen enterè patikilye yo ki trè lwen de ede solisyone pwoblèm Ayiti.\nPa egzanp, lè nou gade diferan pati politik sou teren an (plis pase 20), e lòt gwoup ki bay tèt yo yon nimewo idantite, yo pa t gen okenn ajennda pou Ayiti (ni avan ni aprè 29 fevriye 2004) ke eslogan: ARISTID DWE ALE!  E kòm nou konnen, ansyen prèt la renmen pouvwa kote l santi l tankou yon wa sou twòn li. Donk, li depan de Ayisyen si yo vle vrèmanvre vin ak yon solisyon ki kapab benefisye peyi a.\n\nSi nou fran ak nou tèt e san patipri, OKIPASYON (twazyèm nan kounyeya e youn ki vizib) pa solisyon pèp ayisyen bezwen e kèlkilanswa moun ki ta eli prezidan Etazini nan dat 2 novanm 2004 pa t ap solisyon an nonplis pou konjonkti politik aktyèl la Ayiti. Li klè kou jou nan sa m li sou diferan fowòm ke gen Ayisyen pro-Bush, ak sa ki pro-Kerry (kit yo rete Ayiti ou nan dyaspora a). Sa yo ki pro-Bush t ap swete Bush reeli, yon fason pou kite Aristid nan kanpe lwen e pami sa yo ki pro-Kerry, yo t ap swete Kerry eli e petèt (ou pa janm konnen kote dlo soti l antre nan bwa joumou) li ta ka jwe wòl yon «dezyèm Bill Clinton» pou voye Aristide tounen Ayiti e delaetan, sa l fè l fè. Men kesyon enpòtan an se: ÈSKE SA TA YON NO! UVO KÒMANSMAN POU AYITI (lè l gen plis pase 20 deja)? De mèm, Aristid te gen ase tan pou l te pwouve tèt li kòm lidè paske Lavalas yo te gen pouvwa absoli de 1994 (oktòb) - 2004 (fevriye) – ann di l konsa paske koudeta 1991 lame a te fè vin estope tout bagay; sa te bay nesans tou a pi move anbago nan istwa peyi a (soti 1991 pou rive 1994). Men Ayisyen (kit se lidè oubyen senp sitwayen) pa kapab kontinye blame zòt pou sò Ayiti – pa e.g, lè yo pa t jwenn sipò finansyè konplè aprè Preval vin sou pouvwa an 1996 oubyen aprè Aristide vin sou pouvwa an 2001). Klèman, sèten peyi etranje pa t vle ede Ayiti pandan epòk sa yo, e patikilyèman pou pwoblèm nan eleksyon lejislatif yo (ke kèk Ayisyen ka wè kòm YON BWALONG POU APRANN DEVLOPE LIDÈCHIP ) e peyi sa yo benefisye de pwoblèm Ayiti an menm tan, men nou pa ka kontinye blame yo lè nou bliye pwòp responsablite nou vizavi manman peyi a.\n\nAn palan de «dyalòg», kesyon nou ka poze se: ÈSKE DYALÒG PAMI AYISYEN (ki gen diferan enterè) ka pote fri? Men TOUJOU GEN YON SÒTI si Ayisyen ka chita ansanm bò tab la epi mete tout diferans yo de kote dekwa pou fikse rega yo sou YON PEYI . Pou fè sa, chak grenn Ayisyen dwe konsyan de REYALITE AYISYÈN NAN epi deside kibò yo vle ale (annaryè oubyen annavan).\n\nTE GEN DYALÒG (si nou vle retounen nan listwa avan fevriye 2004) ant Aristid e swadizan «opozisyon an», (li pi bon pou n ta di «Konvèjans» - kit yo kwè Aristide te serye ou pa). Men Konvèjans te SÈLMAN vle pou l kite pouvwa. Li enpòtan pou n mansyone ke se tout yon kesyon ki ta pran rasin li nan rezilta ELEKSYON LEJISLATIF ME 2000 YO . Sou presyon tòp ofisyèl gouvènman an, Leon Manus yon avoka ki gen 84 lane e ki te tyèmann kolèj elektoral la, te oblije pran egzil san bat je dekwa pou te pwoteje lavi l. «Anbasad yo nan Pòtoprens te repo! nn a menas lanmò kont Leon Manus kote yo te voye yon elikoptè vin pran l pou mennen l an(n) egzil.» (tradiksyon kreyòl yon sitasyon Christopher G. Fauntroy, 2000).\n\nLè peyi a t ap travèse pwoblèm entèn ivè 2003 epi presyon nan men kominote entènasyonal la t ap monte lesyèl, Aristide te ka senpman DEMISYONE OFISYÈLMAN (kòm jès) epi yo t ap ba l kredi pou sa. Verite a sèke li vin tounen politisyen ki pi popilè Ayiti (vle l ou pa) epi l kwè nan popilarite l dekwa pou l ta ret fin acheve manda l. Sa, nan yon sans, bloke chemen espwa pou anpil lòt politisyen ki aswafe pouvwa pou ta vin fè kou pa yo pi devan. Yo ta fè nenpòt bagay pou desann li paske yo pè pou pati Lavalas la pa rete sou pouvwa pou tout tan (lè yon gwo pousantaj moun nan popilasyon an sipòte Aristide) byenke yo t ap toujou pase atravè pwosesis elektoral. Aristide li menm, ta fè tou nenpòt bagay pou l kenbe pouvwa a jiskaske l fini manda l. Donk, klèma! n batay la se youn ki pou POUVW A . Men ankò, kesyon nou ka poze se: Pouvwa pou fè kisa? Pouvwa pou travay pou chanjman peyi a bezwen? Pouvwa pou bay tout moun manje? Pouvwa pou jete baz enfrastriktirèl peyi a bezwen? Pouvwa pou emèjans bonjan lidèchip? Pouvwa pou jere enterè pèsonèl pi byen? … Yon dal ak yon pakèt kesyon nou te ka kontinye poze e ki gen pou wè ak LIT POUVWA AN(N) AYITI .", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Relijyon ak eksplwatasyon sa k pi ba yo\n\n(E. W. VEDRINE, 9 out 2005)\n\nVierge noire\nLa vierge noire par Gabriel ALIX. Source.\nSenk syèk de sa, Ewopeyen itilize «relijyon» kòm yon zouti k ale ansanm ak kolonizasyon e avèk komès esklav yo.\n\nAnpil nan nou pa gen anyen kont okenn relijyon an patikilye si n ap viv an(n) Amerik kote nou gen «libète relijyon». Men kèk vrè kritik ta agimante ke l te itilize yon fason pou pasifye (fè dòmi) pèp kolonize ak esklav afriken yo. Pa konsekan, èske l te jis fason yo te itilize non Bondye? Lè nou li liv Egzòd (Chapit 20, vèsè 7), li di: «Yo pa dwe pran non Bondye an ven».\n\nLè n gade enfliyans krisyanis pandan epòk kolonyal yo, mwen pa kwè Legliz Katolik janm kondane atwosite an mas ki komèt kont Amerikiken natifnatal (Endyen yo) ak esklav afriken yo. Èske y ap jann parèt lajistis pou krim atwòs sa yo kont limanite? Bondye sèlman ki konnen.\n\nLè nou li yon swadizan figi relijye kouwè pè Las Casas (nan istwa Karayib), «Pwotektè Endyen», li konvenk Espay (pandan epòk kolonyal) pou ranplase travay fòse yo te bay Endyen pa moun nwa ki sot Afrik. Andotretèm, yo te konsidere moun nwa kòm bèt, epi yo pa t kwè yo te gen yon nanm1. Li pa fasil pou moun ki pa nwa pou ta santi yo tankou nou (nan sans kote nou soti e kijan nou santi n lè n voye je gade epòk sa yo). Apati la a, kòm lektè Bib la, nou kapab poze kesyon sa a: Èske Bib la rasis e etnosantrik oubyen esplwatè sa yo k ap itilize l (nan move kondisyon) pou jistifye travay malonnèt yo?\n\nAnpil nan nou li apwopo epòk enkizisyon2 an(n) Ewòp, sa Jwif ak Mizilman pase (patikilyèman nan peyi Espay) e wòl Legliz Katolik jwe nan sa. Mwen mansyone nan kèk kòmantè m yo «rasis» kont Jwif ki t ap viv an(n) Espay (an palan de Sephardics yo). Lè n gade atwosite Legliz Katolik nan kontinan Ameriken an, te gen ka kote yo boule Ameriken natifnatal ki pa t vle konvèti nan katolik, lè yo obsève konpòtman kriyèl conquistadores yo ki te di se katolik yo ye e ki li Bib la, epi youn nan dis kòmandman yo di «ou pa dwe touye»3.\n\nTe genyen e genyen toujou yon dal «fo misyonè» nan lemonn (ki vle enpoze yon relijyon patikilye pou kèk bi byen presi). Mwen pa vle lonje dwèt sou okenn, men li trè klè ke lè w vwayaje an(n) Ewòp ou pa pral wè moun sa yo anvayi ri ak vwazinay ewopeyen yo menm jan sa fèt nan peyi tyèmonn yo. Nou gen anpil dout ke w ap jwenn yo an Frans oubyen nan nenpòt swadizan «peyi sivilize».\n\nAn palan de «relijyon», li enpòtan pou mansyone «espirityalite». Mo sa a gen pou wè ak kijan endividi a montre l zele nan nenpòt sa l ap fè; andotretèm, se fondèt kwayans nan sa l ap fè a (ke l bon ou mal nan zye nou). Kèk moun ki vle pase fo misyonè blan yo nan tenten di: «Blan yo ban nou Bib la epi yo pran tout sa n te genyen». Bon, pa gen dout sa fèt an(n) Afrik ak nan anpil lòt andwa sou planèt la. An menm tan, mwen p ap di ke moun pa dwe kwè nan pawòl Bondye men yo dwe fèt atansyon ak disip dyab k ap blasfème non sakre Bondye, kote y ap itilize pawòl sakre pou esplwate pòv ki nan peyi tyèmonn yo epi kite yo nan (yon) esklavay (mantal).\n\nAnpil kolon te itilize krisyanis (nan move fason) pou te ka «pasifye» pèp kolonize ak esklav afriken yo. Youn nan liv mwen ta rekòmande pou li nan sans sa a se: Viv Bondye, Aba Relijyon konpatriyòt Jafrikayiti ekri. Nan liv sa a, otè a vle souke tradisyonèlman fason yo pran espirityalite ak lafwa epi reklame a nouvo yon domèn li ki domine pa sa yo ki itilize relijyon òganize pou divize4 .\n\nPou konkli, nou pa dwe fòse moun konvèti nan yon relijyon (si nou se vrè disip) men preche pito sa ke nou kwè ladan l lan, tankou se semans n ap fè kote n voye yo tout kote e kèk ladan va jèmen. Anfèt, vrè disip dwe montre sajès nan sa y ap preche e konsa, yo kapab rive rale moun dèyè yo. Nou poko janm li oken dosye nan Nouvo Testaman an kote Jezi te bat, boule, esplwate moun nan anseyman l yo. Tout sa nou wè nan Seyè a se sajès ak lanmou.\n\nNÒT:\nVEDRINE, Emmanuel W. «El debate entre Las Casas y Sepulveda». University of Rhode Island . 1990\nINQUISITION - «Enkizisyon Espayòl la se te youn ki te an vigè nan peyi Espay sou kontwòl wa Espay yo. Enkizisyon sa a se te rezilta rekonkèt peyi Espay nan men Mizilman yo, e tout lwa pou konvèti Jwif Espayòl ak Mizilman nan krisyanis. Enkizisyon an te yon zouti enpòtan pou mete aksan sou �limpieza de sangre' (Netwayaj San) kont desandan Jwif oubyen Mizilman ki konvèti»\n«Kòmandman �ou pa dwe tiye' (Egzòd 20:13; Detewonòm 5:17), pi konprann nan sans pou ta siyifi «ou pa dwe tiye moun», anpil tradiksyon modèn Bib la mete l konsa. Selon Bib la, se pa tout tiye ki kaba yon vi (ki omosid). Omosid se lè ou kaba lavi yon moun ilegalman. Kòmandman ki di pa tiye a, li aplike a moun; li pa aplike a bèt oubyen plant ki sèvi pou manje. Bondye bay lòm bèt pou itilizasyon l (Jenèz 1:26-30; 9:1-4). Men, sa pa vle di pou otan ke lòm gen otorite pou l maltrete bèt ak anviwonnman an (Jenèz 2:15; Detewonòm 22:6-7; 25:4; Provèb 12:10)»\nSTEVENS, Brian. «No to Organized Religion, It's Spirit that Counts». Haitian Times . May 2000.\nboule", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "ÈSKE W SE YON AYISYEN KI FYÈ ?\n\nSi nou menm, Ayisyen, nou reyèlman vle ede Ayiti epi wè yon lòt Ayiti, se yon bagay ki mande SAKRIFIS. Nou DWE kwè ladan epi eseye fè maksimòm sa nou kapab ak tout kè nou, nanm nou. Nou wè deja anpil lidè ak pati politik ki pa reyisi. Se pa paske yo pa t janm gen resous peyi a bezwen, e pafwa ou ka mande: kisa k pa mache? kisa k pa mache ak Ayiti? poukisa nasyon sa a pa reyisi? … tout yon seri kesyon ki ka travèse lespri w. Bon, premye bagay pou fè se: GADE TÈT OU nan yon glas. M pa gen dout ke PESONN pafè, nou ka eseye vin pafè e se pou rezon sa a nou pa zanj, sinon nou pa t ap soufri sou planèt sa a. Donk se tout yon pwosesis pou chanje MANTALITE KONPLÈKS AYISYEN an, youn ki resevwa yon lavaj sèvo depi plizyè syèk.\n\nM ap eseye devlope yon apresyasyon pou Ayiti nan modèl defen paran mwen te kite dèyè, tout yon eritaj (lanmou, apresyasyon, respè pou tout moun ak sajès). Ak 28 lane esperyans mwen depi m ap vwayaje aletranje (nan diferan kontinan ak peyi), mwen aprann anpil e fò w gen kran pou di: MWEN SE AYISYEN (akoz fason negatif yo wè Ayisyen nan lemonn – san fè distenksyon klas sosyal yo apateni oubyen nivo edikasyon yo, se menm kout baton an).\n\nMEN ou konn yon bagay? Moun GEN RESPÈ pou ou lè ou fyè de kilès ou ye, lè ou fyè de kilti w, lè ou konnen fè (reyalite) sou peyi w, lè ou renmen pèp ou (rich kou pòv), lè ou fyè de gwoup etnik ou apateni, e anpil fwa w ap santi ou se yon anbasadè ki reprezante peyi w.\n\nSa fè anpil lapenn pou wè jan sosyete ayisyèn nan divize depi endepandans Ayiti epi menm mantalite kolonyal la toujou prezan nan venteyinyèm syèk la, men gen espwa pou chanje bagay yo e espwa sa a se nan MWEN ak OU li ye, sèlman lè nou pran konsyans de reyalite nou, sèlman lè nou asepte laverite e sèlman lè nou ka mete tout diferans de kote pou n ka travay ansanm pou YON PEYI, yon manman ki te akouche nou tout.\n\nE. W. Védrine", "description": null, "domain": "poetry-site", "date": "2025-11-10 23:28:24", "url": null, "image_url": null}
{"text": "Potomitan - Konsyantize Motive Chanje\n\nKonsyantize Motive Chanje Emmanuel W. Védrine  Photo E. W. Vedrine Creole Project 19 jen 2019 Avan n antre nan refleksyon nou pou jodiya, n  ap mande w pandan ou gen tan lib, ale online (sou entenèt la) pou jete yon koudèy sou devlopman  peyi Rwanda (an Afrik), 20 ane apre jenosid ki ravaje peyi sa a. Men yo  reyalize fò yo padone youn lòt, epi  travay ansanm pou byennèt peyi yo. Lemond antye, jodiya, gen anpil pou aprann  nan lidèchip prezidan Paul Kagame ,  ki gen yon vizyon pou peyi sa a pa fè bak men pito avan. Filozofi yo se grès kochon kwit kochon , e travay an konbit . Hèn ak egoyis jwe yon gran wòl nan soudevlopman Ayiti . Gen Ayisyen nan dyaspora ki fatige tande pale de  Ayiti. Gen kritik  etranje ki ta konsidere l kòm basket case (ka fatra, yon bagay pou jete nan fatra). Se toujou bagay negatif y ap tande, y ap wè nan televizyon, nan videyo, sou facebook sou Ayiti. Pa egzanp: Lidèchip vole gagè; nou pa konn egzatteman kilès k ap  gouvène. Ayiti vin tankou yon bato ki nan fon lamè san kaptenn. Li pa fasil pou naje pou soti (lè w pa wè kote w ye,  lè w pa ka naje, lè w pa gen senti sovtaj, lè w pa konn nan ki direksyon reken  ye). Anpil  konpatriyòt trè desi de avni Ayiti de sa yo te espere apre 7 fevriye 1986 . Anpil politisyen pale de dyalòg nasyonal avan. Apre sa, Jeneral Petro-Caribe monte sou sèn politik la. Tout Ayisyen ap pale de  misye, epi yo antre nan dans petwo san kòd nan men. Gen gwoup Potestan ki pale de joune de priyè pou Bondye delivre Ayiti chak kou gen yon kriz. Chak kandida , pou kèlkeswa pòs la, toujou  fè yon dal pwomès pandan kanpay yo. Se tankou yon bèl fanm anpil nèg ap file. Men  depi yo fin monte sou pouvwa ( prezidan , senatè , depite , majistra ), si w  ta mande yo sa k pase pwomès sa yo,  yo ta di w sa Kasayòl te di bèf la . Jenès di l pa wè avni l nan makrèl , pito l pran chans li Chili. Opozisyon menm chante yon sèl  chanson, « Opoze a tout sa k bon pou  devlopman Ayiti ». Chak Doktè Fèy rale posyon yo nan dyakout Kouzen Zaka pou  preskri Kòmè Ayiti Cheri Toma yon remèd pou maladi l ap soufri depi digdantan.  Men youn nan gwoup sa yo pa dakò sou yon kanpay konsyantizasyon , motivasyon , chanjman . Twa potomitan sa yo  se lyen pou may devlopman Ayiti. Sa  mande disiplin pou yo mache. An rezime, se yon travay kolektif ki dwe fèt  lè nou vize yon peyi, yon komin, yon kominote. [Ribrik: Edike  Ayisyen Ayiti, e Ayisyen Dyaspora | Session: Educating Haitians in Haiti and Haitians in Diaspora ] Egoyis: yon viris k ap detwi kominote ayisyen . E. W. Védrine. Kisa pati politik Ayiti yo kontribye nan devlopman l? . E. W. Védrine. Refleksyon  sou 2019 33 ane apre Rejim Duvalier a tonbe . E. W. Védrine. Seyans oryantasyon pou ede  jèn Ayisyen Ayiti wè klè . E. W. Védrine. So many political parties, so little progress . E. W. Védrine.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:31", "url": "https://www.potomitan.info/vedrine/konsyantize.php", "image_url": null}
{"text": "Potomitan - Seyans Oryantasyon pou ede Jèn Ayisyen Ayiti wè klè\n\nSeyans Oryantasyon pou ede  Jèn Ayisyen Ayiti wè klè Emmanuel  W. Védrine 24 Mas  2019  Foto: Koutwazi Tinèg Lazil Apre w fin li atik sa a, gen  yon seksyon Kesyon e Konpreyansyon (20 kesyon sou li pou tigaye panse kritik). Sa pral ede enstriktè, oubyen  (gwoup) moun k ap fè konferans /atelye sou sijè a. Nan seksyon «Nòt : Note»,  gen tit yon gwoup atik ki ajoute (kòm  materyèl /resous) pou gade, dekwa pou elaji orizon panse w sou sijè a (an tèm plizyè  bagay ki ka fèt pou oryante jèn yo). Jis  klike sou tit sa yo pou li yo. Nou ta renmen w imel  nou kòmantè w /opinyon w, epi pi devan nou  kapab ajoute yo nan yon seksyon «kòmantè». Anpil travay merite fèt pou ankadre e oryante jèn  yo Ayiti . Pa egzanp, nou ka panse a plizyè kan d ete ki ka  òganize pou ede yo. Gen Ayisyen (ansyen anseyan, anseyan retrete) nan dyaspora  (patikilyèman sa yo ki te Etazini, Kanada) ki deja gen esperyans nan òganize  tip aktivite estidyantil sa yo. Konsa nou pa ka bliye bèl pwogram pwofesè  (retrete) Joel Theodat te konn òganize pou jèn elèv ayisyen, pandan l te  alatèt Pwogram Bileng Ayisyen ( Boston Public Schools ),  e alatèt Pwogram Anglè ( kòm dezyèm lang ). Non sèlman li  te konn angaje jèn sa yo nan pwogram kiltirèl e foklorik pou te aprann apresye Kilti  Ayisyen ak Istwa peyi d Ayiti , men tou, li ale jis an Frans ak  yo pou te espoze yo a manman peyi ki te kolonize Ayiti (e espwlate l sou tout  fòm posib), epi mennen elèv sa yo Ayiti tou (prentan 1996) pou te espoze yo  a reyalite peyi a (pase anpil fwa, medya etranje yo  ta gen tandans montre tout sa ki negatif de Ayiti, epi eviste pale  de sa Ayiti te fè de pozitif pou limanite. Anpil nan elèv sa yo  ki te kite Ayiti tou piti, ki te retounen nan peyi natal la pou  premye fwa, te rekonekte yo imedyatman ak peyi a, yon fwa yo te ateri nan Ayewopò Entènasyonal Toussaint  Louverture . Pami pwogram yo, gwoup la (ki te gen 6 manm estaf, yon ventèn  etidyan - enkli 4 ki te soti nan peyi Kapvèd (Afrik de lwès), yon jèn etidyan  nwa Ameriken… Yo  vizite Ministè Lajenès /Espò, Fort  Jacques et Alexandre , Lameri Pòtoprens (defen Manno Charlemagne , majistra  alepòk)… Y al Okap (nò Ayiti) pou vizite Sitadèl ( Citadelle ) and Palè Sansousi ( Palais Sans-Souci wa Henri Christophe ) nan vil Milot. Lè y ap retounen Pòtoprens, yo  vizite Moulin-sur-Mer Resort (Côtes des Arcadins). Elèv Ayiti /Dyaspora pa t ka kenbe dlo nan zye yo ankò  (lè lidè chak gwoup yo t ap fè diskou sikonstans yo ak anpil emosyon)… Timoun  yo te twò kontan anmize nan joune ki te òganize pou yo nan Kwadèboukè (nan  ansyen Ranch J.C Duvalier a, e nan Teleferi), kote yo kraze yon bon jan ba b ekyou  kreyòl (kabrit  boukannen) byen asezone, bwè kokoye apre… Sa se yon egzanp pozitif an tèm sa ki  ka fèt o pwendvi kiltirèl pou rekonekte jèn Ayiti ak jèn  Ayisyen nan dyaspora (ki pale kreyòl deja, ki gen yon swaf rankontre youn  lòt) men ki poko pile tè Papa Desalin nan. Yo (anseyan, moun ki bay kan d ete valè) ka panse pwodui tout yon mànyèl sou  sa pou ede jèn yo (epi pibliye gratis sou entènèt la, dekwa pou tout gen aksè  li l pou oryante yo), e pataje ide yo sou sa). Pa egzanp, kisa ki ka anseye  nan kan sa yo, pwogram lidèchip nou ka devlope pou yo, espò, metye…? Anpil fwa,  majorite Ayisyen ta ret ap tann leta jouk yo tounen pwatann  pou inisye tout (ti) bagay  pou yo (depi « a » jiska « z ») ki  bezwen fèt Ayiti, epi yo menm kòm sitwayayen yo pa bezwen fè anyen. Tout sa vin  nouri soudevlopman Ayiti (lè sitwayen pa ka devlope sivism lakay yo kòm patisipasyon  nan devlopman peyi d Ayiti, e nan komin  kote yo soti ). Malerezman, li pa mache konsa  (pou n ta jis ret tann leta vin fè tout bagay, sitou an Ayiti kote leta li menm demisyone  depi lè konkonm t ap goumen ak berejèn). Kèk ide sèlman nou kapab simaye sou  entènèt la jodiya kapab rive jwenn plizyè jèn pou chanje (estil) de vi y ap  mennen, ba yo oryantasyon pozitif, mete yo nan bon  chemen pou avni yo demen (dekwa pou yo pa tonbe nan gang ,  pou yo ta tounen tyoul politisyen kokorat k ap manipile yo al  fè krim pou yo, kraze-brize pou yo). Non! Ouvri je w jèn ayisyen Ayiti! Ou vo  plis ke sa. Men domaj si towo bèf  te konn valè l, li pa ta kite yon kòd senk kòb touye l . Avni Ayiti demen nan  mwen w, jèn ayisyen. Men se depi jodiya pou kòmanse pran kap ou (pran direksyon w), pou kòmanse mache nan bon chemen,  pou pa kite bandi , politisyen kororat , boujwa egoyis / soudevlope achte konsyans ou (ak kèk grenn dola pou al fè krim pou yo, pou al kraze-brize  pou yo, pou al boule biznis moun pou yo, pou al jete lwil nan wout pou yo pou  fè machin fè aksidan). N ap mande tout moun ki li atik oryantasyon sa a pou sikile l. Pataje atik sa a ak maksimòm  moun posib, dekwa pou majorite moun e  jèn Ayiti rive li l nan lang matènèl yo. Konsa, n ap kontribye tou nan  oryante jèn sa yo, pou sove Ayiti demen (pase n pa ka pale pozitif de oken  swadizan lidè politik Ayiti jodiya).  Se yon gwo Wont (an majiskil), lè tout gen twou nan manch, lè yo san moral , lè tout pa gen oken vizyon pou 20 ane k ap vini yo (kote yo  ta renmen wè Ayiti ye). ( 1 ).  Chache premyèman wayòm ak jistis Bondye , epi ou va  jwenn lòt bagay apre (Matye 6: 33). An patan, se sa nou sijere tout moun fè. Lè  n ap gade mizè Ayiti (espirityèlman, e ekononikman palan), nou menm ki nan  lafwa (k ap sèvi Bondye sèlman, e fidèlman), nou konnen enpòtans lè n chwazi  Bondye kòm gid nan tout sa n ap fè,  e benediksyon nou jwenn ladan. Se apati de la tou n ap kòmanse gen sajè s nou pral bezwen nan  tout bagay. Malgre tout richès wa Salomon te ka genyen, li te mande Bondye sajès . ( 2 ). Pran lekòl o serye. Pa  pran lekòl pou jwèt. Pa  meprize lekòl . Lekòl se wout siksè... Nou konnen deja majorite moun Ayiti poko  gen aksè a lekòl  gratis ti cheri 100% (san  pou san) jiska fen segondè (bakaloreya), ki ta ede tout jèn, e ede nan  devlopman Ayiti tou. Nou pa ka gen devlopman oken kote nan lemond san (bon jan) edikasyon  pou tout moun, san moun pa gen aksè gratis a yon sèten nivo edikasyon pou  fonksyone nòlmalman nan sosyete a. Leta Ayisyen pa enterese nonplis nan (bay bon jan) edikasyon, mete lekòl gratis tout  bon pou edike mas pèp la. Plis pèp la analfabèt ,  se plis sa ta nan enterè (move lidè) yo  pou pèp la pa ravandike dwa l. Men etan jèn (ki gen chans tonbe sou atik sa a pou enspire w, e pou klere je w), ou ka fè tout mwayen posib pou konplete  nivo segondè, epi ale nan egzamen bakaloreya . Omwen w ap konnen w  fini ak sik (nivo) ou etap enpòtan sa a. Kounyeya w prepare w pou antre nan yon  seri lekòl pwofesyonèl (lè sa posib), oubyen nan inivèsite pi  devan (lè sa posib). Vag sou laj ou  (si w ta wè ou an reta, konpare a lòt elèv). Mete nan tèt ou ke laj se  jis non nimewo. ( 3 ).  Genyen oubyen prepare yon lis objektif (kisa ou ta renmen fè  kòm karyè , metye , pwofesyon ,  epi pou  viv sou sa, nan kèlkeswa kote ou ta ye sou planèt la). Tout tè a se pou Bondye. ( 4 ). Debouye w kou mèt Janjak pou metrize (pale, e  ekri) 3 lang sa yo : anglè , fransè , espayòl ...  (ki pale /itilize plis nan lemond) dekwa pou  ouvri pòt kontak entènasyonal w ap bezwen ak lemond antye.  Malerezman, lekòl Ayiti (ki an degraba depi ane 80 yo, anba diktati Jean-Claude Duvalier ) poko janm met aksan sou ansèyman lang etranje (sa  yo) depi senkyèm ane fondamantal (jan sa fèt nan gran peyi). Sa te enspire n ekri atik sa a: Reta nan ansèyman lang etranje nan lekòl Ayiti (nou tradui l nan lòt lang tou pou ede chèrchè  k ap fè rechèch sou sa). Dezyèm  lang ki  lang lasyans , lang lajan , lang  biznis mondyal se ANGLÈ . Ou pa ka pale l  jodiya, ou chire!  Nou di «dezyèm lang», sètadi ki ta (vin) apre  kèlkeswa lang matènèl nou ta pale. ( 5 ).  Eseye konekte w ak moun serye, moun pwofesyonèl , grandèt  pwofesyonèl ki ka oryante w /ba w bon konsèy k ap ede  w. Dekonekte w ak raketè , gang , politisyen kokorat ,  moun ki san moral … k ap manipile w pou al kraze-brize pou yo. Se ou  ki pral nan cho apre sa (se ou y ap arete w, ou pral nan prizon, ou ka menm  pèdi lavi w). Donk aprann reflechi avan w aji ...  « Grèv dezobeyisans » se fason pezib ou ka pwoteste. Ou fwenk chita anndan  kay ou, ou pa pran lari... Se pi bèl fason ou ka revandike (an pè, san fè  vyolans, san boule biznis moun, san kreye dezòd, san mache ak gwoup  kokorat ki pral pwofite vòlè /fè dezòd sou pretèks y ap vin nan manifestasyon).  Donk pa kite kokorat sa yo esplwate w; pa kite yo manipile w; pa kite yo abize  w sou oken fòm. Politisyen rat do kale / san  vègòy sa yo pa pral  envite w nan salon lakay yo nonplis pou vin dine ak yo. Se enterè pa yo y ap  defann sèlman, achte chato milyonven  nan Miyami , vòlè e gaspiye lajan leta sèlman , pati al nan fèt  Miyami (pandan yon wikenn) epi retounen al fè magouy Ayiti. Pitit yo pa Ayiti.  Jamè! Yo nan gran lekòl /inivèsite aletranje (byen pwoteje), epi y ap vwayaje  nan premye klas lè y ap antre Ayiti. ( 6 ). Zanmi ...  Ou ka byen ak tout moun, men ou pa ka fè zanmi ak tout moun...  Jamè! Pran sa pou leson. Yon (bon) zanmi sipoze wè byen pou  ou, sipoze wè avni w, san oken jalouzi . Li pa dwe  wè mal pou ou. Li pa dwe mete w nan move chemen ,  li pa dwe mennen w move kote ... ( 7 ). Sekrè pa  pouri trip chen , kòm pwovèb la di. Pa mache adwat agoch pou rakonte moun afè  prive w, biznis ou, sa w gen entansyon fè oubyen akonpli nan lavi. Se ènmi ou  pral kreye lè w fè sa. Donk prezante petisyon objektif (priyè)  ou bay Bondye, mande Bondye sajès nan  tout bagay, mande Bondye pou l gide w, paske se li ki meyè gid. ( 8 ).  Rete konekte ak yon seri moun ou ta wè ki enpòtan pou ou, ki gen moral tou. Pran imel, # telefòn yo, kontakte yo tanzantan; pa  sèlman lè ou gen pwoblèm. Si w fè sa, w ap parèt yon opòtinis pou  yo. ( 9 ). Lisans (pou kondi)...  Tout jèn an Ayiti ta dwe gen lisans yo (a laj 17, 18, 19, 20 an),  menm jan sa fèt nan gran peyi  (ou peyi devlope) yo. Konsa, y ap ka kondi  machin, fè taksi pandan yo lekòl, kondi pikòp (kamyonèt) pou bwote moun  /machandiz (de yon andwa a lòt) pou fè biznis pou ede tèt yo  (olye yo ta pran move chemen), e yo ka menm fè  biznis auto-école (montre  moun kondi pou lajan)... ( 10 ).  Konnen ke se ou menm ki responsab tèt ou (a laj 18, 19, 20 an). Pa gen pesonn k  ap vin ba ou lajan , voye (transfè) lajan ba ou, ba ou yon plat manje chak  jou. Donk se ou menm ki dwe aprann travay  pou fè lajan , ki dwe gen youn, 2, 3, 4 pwofesyon /metye pou fè lajan pou fè lajan pou viv. ( 11 ).  Ak aksè nou genyen a Wot Teknoloji jodiya, fè tout mwayen  posib itilize l, esplwate l nan avantay ou. Al pran kou konpwoutè ,  aprann ranje konpwoutè , telefòn ,  e tout aparèy elektwonik posib. W ap bezwen omwen 3  imel kontak ki fonksyonèl (sètadi k ap travay) dekwa pou kenbe kontak  ak plizyè moun, e moun ki aletranje, pou kenbe dokimantasyon enpòtan  pou referans yo. ( 12 ). Pa pèdi tan w ap ranse sou facebook ; pa pèdi tan w nan  poste foto endesan / ponografi ; sa se imoralite .  Moun serye dwe bloke w sou kontak yo si ou fè sa... Byen  itilize wot teknoloji a pou edike tèt ou, pou tabli kontak ak  moun serye /pwofesyonèl ki ka oryante w, e pou mete w nan bon  chemen, chemen siksè ... Rete nan pye Bondye se pi bèl refij pou tout moun... Ribrik «Edike  Ayisyen Ayiti, e Ayisyen nan Dyaspora». Boston, MA. USA. Kesyon e Konpreyansyon pou Atelye, e pou tigaye panse kritik (Questions  and Understanding for Workshop, brainstorming and critical thinking) [Seminè oryantasyon pou ede jèn ayisyen an Ayiti; Konsèy  pou lajenès ayisyèn; Mizopwen sou lajenès ayisyèn; Avni lajenès ayisyèn; Sivik  ki santre sou lajenès ayisyèn; Konekte ak Ayisyen pwofesyonèl aletranje pou  oryantasyon; Zanmi (kijan pou chwazi bon zanmi); Wot teknoloji (konpwoutè, facebook ) pou lajenès ayisyèn; Lang  (metriz anglè, fransè, espayòl); Objektif pou lajenès ayisyèn; Kan d ete e kisa  ki dwe anseye ladan. [Seminè de Tradiksyon]. A look at  the problem of schools in Haiti: comments and suggestions : Yon koudèy  sou pwoblèm lekòl Ayiti: kòmantè ak sijesyon Ayiti :  Pou yon edikasyon pratik lè vandredi | Haiti:  for a practical education on Fridays . Edike Jèn Ayisyen e Koninote Ayisyen nan Dyaspora : Educating  Haitian Youth and the Haitian Community in diaspora . Egoyis: yon  viris k ap detwi kominote ayisyen | Selfishness: a virus destroying the Haitian Community Kèk  enfòmasyon kle pou Kominote Ayisyen nan Dyaspora . (Some key information to help the Haitian  Diaspora). Èske kreyòl se yon bon zouti pou ta  aprann nan lekòl Ayiti? : Est-ce le créole un bon outil pour apprendre à l'école en  Haïti? (Is Creole a good tool to learn in school?) Kèk kesyon pou ouvè deba sou pwoblèm edikasyon Ayiti : Some questions to open debates on the problem of education in Haiti . Kreyol  Without Toil : An  introductory course to Haitian Creole (Ti liv pou kòmanse aprann anglè). Kesyonnen  Kilti Ayisyen pou aprann plis de li : Questionning Haitian  Culture to learn more about it . Materyèl  pedagojik pou lekòl Ayiti : Teaching materials for schools in Haiti . Pasaj  Yves Estenvil Boston nan kad yon misyon edikatif e kiltirèl (Yves  Estenvil’s visit in Boston : an educative and cultural mission). Peyi m rele  Ayiti : My country is Haiti (Mon  pays c'est Haïti). Rezo Etidyan  Ayisyen, Ayiti – Dyaspora : Network of Haitian Students, Haiti – Dyaspora . Seyans oryantasyon pou  Etidyan Ayisyen k ap vin Etazini : Orientation  Seminar for Haitian Students coming to the United States . Sistèm  Alfabè Kreyòl Aysiyen : The Haitian Creole Writing System . Swaf pou yon  sosyete ayisyèn k ap fòme sitwayen : Thirst for a  Haitian society that is forming its citizen (Soif pour une société haïtienne qui forme ses citoyens). Temporada di sekura na Haiti (Tradiksyon youn nan  woman otè an papiamento). Season of  drought in Haiti (Sezon sechrès Ayiti, woman).  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:32", "url": "https://www.potomitan.info/vedrine/oryantasyon.php", "image_url": null}
{"text": "Potomitan - Kèk pwen enpòtan pou oryante moun sou «maryaj»,\n\nKèk pwen enpòtan pou oryante moun sou «maryaj», yon enstitisyone Bondye kreye Emmanuel  W. Védrine 29 Mas 2019 Maryaj se yon enstitisyon Bondye kreye (lè nou li kèk pasaj nan  Liv Jenèz, sou kreyasyon lòm (Adam [gason], Èv [fi], premye paran limanite).  Donk se pa yon desizyon moun ka pran an jwèt ou alaleje (lè n wè y ap marye pou  plizyè rezon jodiya, ki pa gen pou wè ak «lanmou» youn pou lòt), e menm vle bay  maryaj (yon bagay sakre) sans pa yo, ki ta diferan de sans Bondye li menm ba  li… N  aprèsye anfaz kèk legliz ta mete sou li (pou pa chanje sans biblik li), e edike  moun sou sa (avan yo ta deside marye, pou konnen responsablite yo nan angajman sa a yo pral pran jiska lamò… Sèten  legliz ta mete l obligatwa pou koup yo (fi, gason) ta suiv yon seminè 6 semèn avan yo ta deside marye.  Se yon bèl bagay kote legliz evanjelik yo (k ap aplike sa Bib la di) oryante yo  sou plizyè faz, pou devlope sajès nan sa… Ann gade kèk pwen enpòtan sou tèm sa a: Yon  fwa w marye, ou dwe dekonekte w ak yon seri abitid / vis ou te konn  gen avan. Se yon lòt vi w ap viv kounyeya (mari, madanm: 2 moun ki vin fè  youn). Ou pa ka nan menm klib ansyen  zanmi (sitou lè kèk ladan yo pa gen moral ,  oubyen ap viv nan imoralite ). Fò w  dekonekte w ak zanmi sèks opoze (ou  pa ka nan rele, pale, imel yo pou ranse menm jan sa te konn fèt avan). Donk, si  ou vle maryaj ou pote fri, gen sakrifis ou pral oblije fè (kote w pral dekonekte w ak yon dal ranblè ki pa ka ba ou  oken bon konsèy /moun k ap antrene w  nan move chemen ki ka mennen nan pèdisyon nanm ou)… Dout … Evite sa ki ka kreye dout nan relasyon an. Pou kisa  madanm /mari pa ka reponn telefòn youn lòt ? Pa ka gen kod telefòn youn  lòt ? Pa ka parèt sou menm pwofil kòm koup (pafwa)? Repons lan sèke gen  kèk ti dout souzantandi. Donk fò  pwoblèm dout sa a rezoud rapid, avan  l grandi kòm yon ti maling ki ka pwodui kansè pi devan. Pou  gason ki panse fò yo gen yon dal lòt  fanm deyò (pandan yo marye), n  ap di kare-bare se yon maladi mantal, e espirityèl alafwa. Yo panse yo matyo (fanbre) lè yo fè sa. Non! Se maladi y ap mache pran pito deyò a, gaspiye tan yo  pito, nan imoralite . Yo avèg. Donk  si yo konsyan de pwoblèm (mantal sa a), Bondye ka ede yo chanje konplètman (si  yo rekonèt feblès espirityèl yo, e vin nan pye Bondye pou gide yo). Orientation seminar on marriage and Haitian  culture; Some important points to orient people on marriage: an institution  established by God; Bills (sharing them); Being faithful; Children (having or  not); Dating after marriage; Death; Faith (sharing the same); Family  solidarity); Finance; Gossiping (to be avoided); Health issues (before  marriage); Investment (before marriage); Living (housing); Mutual support;  Respect for one another; Responsibilities (of husband, wife); Saving money;  Trust; Vacation; Wisdom. Educating  Haitian Youth and the Haitian Community in diaspora . Egoyis: yon  viris k ap detwi kominote ayisyen | Selfishness: a virus destroying the Haitian Community. Seyans Oryantasyon pou ede Jèn Ayisyen Ayiti wè klè : Orientation seminars to help Haitian youth in Haiti to see better.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:33", "url": "https://www.potomitan.info/vedrine/maryaj.php", "image_url": null}
{"text": "Potomitan - (S)eleksyon 2010 Ayiti : dezyèm tou, yon pyèj ki tann\n\n( Emmanuel W. VEDRINE ) 4 desanm  2010  Source de la photo Alterpresse Separasyon manje dòmi an dire. L ap pran plis  pase yon semèn pou ekip magouyè a separe l. Wi, li dire pase fò yo pran ti tan  pou kalkile konbyen kiyè yo pral mete nan plat chak timoun pou di tout te  jwenn. Timoun ki parèt twò wòklò, twò afre, se kat make; yo va jwenn pi gwo  kiyè. Men  pou konbyen jou yo pral manje? Sa a, nou poko konnen. Timoun rechiyè yo va  jwenn yon ti lalbèk (lasibab) pou dekòde trip yo ak grangou. Makou fentè anpil. Se yon gwo  manipilatè tou. Se pa yon  Chat k ap fè «myaw»  fasil. Kote l plòtonnen kò l sou tèt pywebwa a, li konnen l se bwapiwo pase l  domine tout bagay. Sant barik mantèg sa a agreyab. Kolangit! Li atire anpil  kanivò k ap file lang yo. Ras bèt ki rive pran l lan pral danse, fete, manje  jouk yo konstipe. Epi kite mele yo ak lòt bèt ki grangou! Se yon savann kote chak  koukouy klere pou je l . Chak nanchon (ou gwoup) va demele yo jan yo konnen, jan  yo konn abitwe fè l deja. Yè te kou pa w, jodiya se kou pa m. Nou wè gen timoun k ap danse nan  bann madigra a, ki cho pase leve danse. Kè yo kontan pase Makou ap fè yo  filalang. Se bon tande timoun, tansèlman se bon! Sa m wè pou nou, Antwàn nan  Gonmye pa wè l! Kou kè ti poul kontan, se malfini ki  dèyè l .  Pa bliye se jou lesann k ap apwoche pou madigra boule. Lè w ap manje ak dyab, depi w ba  li yon dwèt l ap pran tout ponyèt ou. Donk kenbe kiyè w long, epi rete lwen l.  Moun ki entelijan va konprann pyèj dezyèm tou a pou legalize (s)eleksyon 28  novanm yo. Epi apre rezilta a, kandida ki pa monte a va vin plenyen malchans  (kòmkidire l pa t konnen pèlen ki tann nan). Lagè avèti  pa touye kokobe . Annatandan, ann tann «blan yo»  pou wè desizyon yo pral pran pou Fanm sòt yo bay pou Sò Ayiti a, sa y ap pote  pou pèp ayisyen an 2011 (lè yo konnen Ayisyen pa ka met tèt ansanm pou travay;  youn pa ka respekte lòt; depi youn monte sou pouvwa, koudeta gen tan ap  maniganse pa anba pou lage l atè pou fè l pran egzil). Si nou vle konprann nan  ki enpas Ayiti ye, n a eseye konprann, epi n va reyalize solisyon pwoblèm li se  nan men nou menm Ayisyen. Annou tout dakò sou sa menm si nou pa vle travay pou  sa. Nou ka dakò si yon prezidan pa ka  dirije peyi a pou l demisyone (bay sa ki pi kapab dirije), men manman lwa peyi  a pa mande pou yo fòse yon sitwayen ale an egzil. Annou tout dakò sou sa menm  si nou pa vle travay pou sa. Epi li lè li tan pou Ayisyen (k ap pale anpil)  kòmanse pale sou enpòtans «seperasyon branch pouvwa a»  dekwa pou prezidan  peyi a pa toujou rete kòm sèl kòk chante k ap fè e defè. Pou separasyon enpòtan sa a ta  rive fèt, fò depite, senatè, majistra, jij ak tout lòt potanta pa ta kite  egzekitif la achte yo ak kout lajan, tèt bèf, elt. Fò yo ta vin pran konsyans  de sa pou ede demokrasi jèmen. Men, Ayiti Cheri se bèso magouyè; nou pa ka  bliye sa. Se vre anpil nan nou wè pwoblèm yo, anpil nan nou wè solisyon yo  tou men (pifò) politisyen  pèp la eli (nan kèlkeswa nivo a) toujou sousye de avantay pa yo olye yo ta  eseye fè yon bagay pou ede  peyi a. Anfennkont, nou reyalize ke chak politisyen  (blofè) parèt ak yon nouvo diskou «bounda nini», youn ki chaje ak bèl pwomès  men yon fwa l rive sou pouvwa, li jwe jwèt «Rena te jwe avèk Kaw la» (tout  flatè viv o depan moun k ap koute l). An reyalite, se toujou yon «manje dòmi»  pou fè Titit dodo, asavwa ke li pral jwenn krab nan kalalou lè l reveye. Men se  pito plis te fèy kowosòl li pral jwenn pou l dòmi plis toujou. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:34", "url": "https://www.potomitan.info/vedrine/dezyem.php", "image_url": null}
{"text": "Potomitan - Rat konnen, chat konnen, barik mantèg la sou siveyans\n\n( Emmanuel W. VEDRINE ) 28 novanm 2010, jou (s) eleksyon Ayiti   Iimage issue du vidéo préparé par Alterpresse Lapèsòn kwense tankou yon chat mawon chen chas sènen . Makou  plòtonnen sou pyebwa a, chen yo ap gade nan ki direksyon l ap vole pou atrap  li. Enben depi w ap vòlè, fò yo tann pèlèn pou kenbe w. Sa m te wè pou li,  Antwàn nan Gonmye pa t wè l. Kisa ekip Chat la pral fè? Tout kesyon se kesyon. Tout kesyon se ouvèti chemen  koze, e koze mande chita. Tout kesyon gen repons menm si repons lan pa satisfè  tout moun. Men tout moun konnen  mechanste Timal fè l pran nan gonm. Vye gòl la anile; pèp souvren an  pa dakò l. Sèt  min mare nan fon pèp tilandeng sa a pou di kidnapè elektoral : «Men kwa manman w, men kwa papa w, vin pile  l!». Vòt zonbi p ap pase fasil fwa sa a. Bon  yo fin mouri nan goudou goudou 12  janvye a epi pou ta vote jodiya! Ala pasaj mezanmi! Pèp la wè reyalite a. Li pran bal li nan fon men se bon  kòk, li p ap vole gagè. Fò n di  Timal: rat konnen chat konnen. Nou dwe fè l konnen se lanmè nou ye, nou pa sere  kras. Li ka bouche yon zòrèy pou l pa tande pawòl twò fò ki fè machwè  gonfle men pawòl piman bouk k al jwenn zòt se sewòm oral pèp la ki  gen trip li k ap kòde pou deplise fon l nan epòk kolera  politik . Rat konnen, chat konnen,  barik mantèg la sou siveyans! Ti Sonson fè lide l se vre men se Bondye ki ba l dwa. Je Ti Djo se fizi kout men l tire lwen.  Eske se pa yon lòt maryonèt parèy li Makou ta pral mete ranplase l nan yon peyi ki  okipe, yon peyi ki san palè, e depi ou okipe enben ou bizi wi (ou pa  lib), sètadi ou pran (kounyeya, se kilès ou chwazi nan 3 wa yo?  Koze sa a  sanble yon mòpyon 3 tèt. Ou pral grate nan twa kote, vle ou pa). Ou pran nan  mera. Kafe w gen tan koule ak ma. Makou pran  nan  3 wa pase pèp tilandeng pral  kontinye bat chalbari dèyè l pou l desann pyebwa a. Okipan toujou pedan. Li p ap gade  w pou anyen, e ou pa ka di l pòtè kolera paske l konsidere w deja kòm kokorat .  Li jis pral griyen trannde l sou ou lè l konnen ou se ti maymay fwonte k ap  lonje dwèt jouda l nan figi Lakansyèl pou krache kòlè l. Si w ap eseye moke l,  enben ou pral grandi anba tè. L ap ba ou viza pou peyi san chapo san ou pa  mande l.  L ap gade w tankou yon fou k ap moke Lavi pase w bliye si w se  flèch palmis men an reyalite, ou pa bayonnèt tout bon vre. Ou nan ilizyon (ou nan nyaj) lè ou pran fwomaj  pou lalin. Chwal ou pral bouke kanmenm nan chemen Lavi ki pa janm fè yon pa  kita yon pa nago. Fò n fè nou likid pou n antre nan boutèy Lavi. Tansèlman, yon jou pou chasè, youn pou  jibye tande! Jouva, jouvyen! Tout  priyè, kèlkeswa longè l, toujou fini pa yon «ensiswatil». Pèp Ayisyen gen pasyans manch long, se sa k fè  l ap rive wè trip foumi. Mwen menm, se Sen Toma m ye: fò m wè pou m kwè. Zòt ak atoufè se pwason kraze  nan bouyon. Yo konnen m piti men m pa pitimi, e yo konnen m pa timoun ayè pase  m konn sa k pase Ayiti Cheri depi sou prezidan bann machwè. Tout voum pa do pou mwen. Mwen pa dijere  tout manje dòmi. Twòkèt mwen trese, chay mwen devan je m, chaje m poko chaje.  Ou di w se gran doktè, enben m ap tann ou vin ak yon remèd efikas pou trete Sò Ayiti dekwa pou kwape maladi  kòtchòkò l ap soufri depi lè ti konkonm t ap goumen ak berejèn. Granmoun nan  gen plis pase desanzan depi l ap trennen zèl sapat lamizè nan tout granchimen.  Mizè yon pitit li se touman lòt. Si je youn pran kou, nen lòt kouri dlo. Gen anpil doktè; se vre yo tout rele «doktè»,  alòske tout pa menm. Ou di n ou gen preskripsyon pou maladi Sò Ayiti soufri, enben n ap ret gade.  Je pa gen lizyè, enben n ap kontinye pran jòf paske gade  pa bouke nawè. Men fwenk! Mennen koulèv lekòl se youn, fè l chita se de. Rat konnen chat konnen, barik mantèg  la sou siveyans! Ayiti gen yon dyare politik k ap minen l depi lè dyab te kaporal men manmzèl  reziste. Li dangoye, li pa moli, li bwè boujon gwayav. Ayiti se yon fanm wozo , li pliye anba gwo frap gason men ren  l pa kase. Kounyeya kolera se pwennfèpa sou tè papa Jean-Jacques Dessalines nan. Kolera rive menm fè dega  nan nivo politik; nou mèt tou rele l kolera  politik . Donk se kouri bay malerèz la dlo sèl annatan 7 fevriye 2011 (si  dat sa a pa chanje) pou n wè kisa nouvo doktè fèy la pral rale nan  dyakout Kouzen Zaka l. Enben, depi tèt pa koupe, li gen espwa met chapo. Nou wè  jodi men nou pa konn sa demen va pote. Annatandan jou  va jou, ann kontinye fofile zegwi chanjman pou n  pyese wòb Sò Ayiti.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:35", "url": "https://www.potomitan.info/vedrine/pawoli.php", "image_url": null}
{"text": "Potomitan - Senkant pousan, plis yon vwa depi premye tou\n\n( Emmanuel W. VEDRINE ) 25 novanm 2010  Paysans Haïtiens, août 2009. Photo Frédéric Gircour . «Jou a rive! Fòk sa chanje! Nou  pa sa rete gade!». Kòm refren chan popilè sa a endike, jou a rive , pèp  ayisyen bouke apre 12  janvye 2010 . Li bouke anba dwòg , ensekirite ,  ret tann etranje k ap vin ede Ayiti, gang k ap ravaje Ayiti, kidnaping , kolera , koripsyon , krim , lamizè , lavichè , rete tann manje sinistre e anba soudevlopman .  Y ap dòmi nan lari depi avan 12 janvye. Yo depafini depi avan 12 janvye. Pitit  yo pa ka al lekòl gratis ti cheri byen lontan avan 12 janvye. Nou konnen 1804 pa t reyalize nan  yon jou. Li te pran tan ak espwa pou l konkretize  (atravè i nyon, fratènite,  pèseverans : twa wòch  dife ki te ban nou  endepans). Men Depi 1806, apre asasina Papa (Jean-Jacques) Dessalinines, se  chen manje chen; chèn inyon fè lafòs la kase. Chak koukouy klere pou je l.  Anpil lidè ap eseye pran pouvwa e si yo monte, y ap tou eseye kenbe l avi dekwa  pou gen plis tan pou  regle  koze yo epi bliye pèp la. Malgre tout pwoblèm sa yo Ayiti  ap konfwonte jounen jodiya, anpil Ayisyen kontinye ap pale de «desanzan  endepandans». Men pou Ayisyen ki reyèlman konsyan, e ki ta renmen wè  chanjman tout bon, y ap wè fò ta gen yon degi apre chantay «desanzan» sa a.  Donk «desanzan endepandans, desanzan depandans»; «desanzan pale anpil, desanzan  initil»; «desanzan goumen pou pouvwa, desanzan dezespwa»; «desanzan grate  santi, desanzan san ankonpli bounda nini». Finalman, desanzan soudevlopman  kòm rezilta. Sa k pase lidè ayisyen? Poudi gen lidè ayisyen tout bon? Eske nou dwe rele yo  «lidè» ou «dilè»? Jou a rive! Fòk sa  chanje! Nou pa sa rete gade! Pèp Ayisyen pa enbesil. Analfabèt pa bèt. Li wè reyalite a deja; li wè kilès ki nan wout  pou vin prezidan Ayiti. Depi moun sa  a pa monte nan premye tou, konnen  gen magouy pa anba. Se pi gwo erè mechan yo kapab fè si y al vòlè eleksyon sa  yo, pou fin antere pèp la olye li ta jwenn yon sewòm oral pou kenbe l annantan  (re)konstriksyon Ayiti. Frè, ou menm ki gen pouvwa kraze brize anba zago w, ki  gen zam pou distribiye bay vakabon fè dezòd pasipala dekwa pou anile eleksyon  28 novanm yo, ou menm ki kont chanjman pèp la bouke tann depi desanzan, pran  yon ti moman pou reflechi, pou di: «Non! Non! Non!» Bay pèp la yon chans pou l vote! Kite sa fèt nan  lapè! Kite pèp la chwazi kilès li vle gouvène l apati 7 fevriye 2011. Frè, mwen  konnen se Ayisyen parèy mwen ou ye, bay Sò Ayiti yon ti chans fwa sa a!  Bay Pèp Ayisyen yon chans! Montre lemonn antye Ayisyen sivilize! Bouke fè  tenten! Nou bouke ak imaj negatif Ayiti! Frè, bay demokrasi yon chans pou l boujonnen! Epi lè l  kòmanse boujonnen, sa pral bon pou ou, pou mwen, e pou tout Ayisyen. Kòm ou  renmen ti gwòg ou, bwè l, men pa mande bandi fè dezòd pou gate eleksyon sa yo. Mwen konte sou ou tou, pèp ayisyen konte sou ou, e  lemonn antye konte sou ou 28 novanm 2010. Jou a rive! Fò n avanse! Nou pa kapab  rekile!  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:36", "url": "https://www.potomitan.info/vedrine/50.php", "image_url": null}
{"text": "Potomitan - Sa nou ka fè pou Ayiti jodi, pa ranvwaye l pou demen\n\nSa nou ka fè pou Ayiti jodi, pa ranvwaye l pou demen ( Emmanuel W. Védrine ) 5  me, 2010 Si  se pale ou ka pale pou simaye bonjan pawòl pou ede rekonstwi yon lòt Ayiti, pa  neglije fè sa. Si ou ka kontribye nan fannrezing pou ranmase lajan pou Ayiti,  pa pèdi tan fè sa. Si ou ka pale nan kèk konferans pou ede nan rekonstriksyon  Ayiti, ankouraje fè sa. Pafwa, lè n ap panse a yon opòtinite rate pou n te fè  yon bagay, epi nou pa t fè l, nou konn santi nou koupab annapre; nou konn santi  nou mòtifye dèske nou pa t fè l. Anpil fwa, nou konn di :  n a gen  tan, kòmsidire (kòmkidire) nou ta konnen sa k ap rive demen; kòmsidire, nou ta  gen kontwòl demen. Si nou jwenn opòtinite (pou) fè yon travay pou ede nan  edikasyon politik pèp la apre 12 (douz) janvye, nou dwe sezi opòtinite sa a. Nou  ka konprann pafwa fason kèk Ayisyen ta pale de «pèp la». Mwen ka di se paske  «edikasyon politik li» pa janm fèt. Men pèp ayisyen gen «bon sans»; si li wè  dife, li pa pral foure men l ladan; donk sa vle di : li ka distenge ant sa  ki bon e sa ki mal. Anpil fwa, mwen tande moun k ap blame pèp la (pou jan li ta  aji ak «emosyon», kote li ka kraze brize, boule, dechouke pafwa); tout sa gen  pou wè ak «edikasyon». Lè nou di ‘edikasyon’ la a, sa pa vle di «konn li ak  konn ekri». Men an menm tan tou, fò nou di li nesesè pou tout Ayisyen ta  konn li ak ekri pou ede nan devlopman Ayiti. Pou  tounen sou premye kote nou te ye, nan chapit ‘edikasyon’ an, nou ta plis  wè: «fason pozitif ou negatif» moun ap aji nan sosyete a. Donk nan ka sa  a, n ap jwenn ni moun ki te pase sou ban lekòl, ni moun ki pa t gen chans pase  sou ban lekòl kapab aji pozitivman ou negativman nan sosyete a, dèfwa. Gen yon kokenn swaf pou yon  «edikasyon san limit» ki ta dwe blayi sou tout teritwa Ayiti. Pou ta kòmanse  ede nan fè travay valab sa a, nou ta vize «medya» a, patikilyèman «radyo» (an  premye lye), paske tout moun Ayiti gen aksè tande radyo, tout moun ka posede  yon radyo, menm si yo pa ka ni li ni ekri. Chak fwa nou touche tèm ‘edikasyon’,  se pòt deba nou ouvri sou yon sijè manch long, e youn ki trè enpòtan tou nan  sosyete ayisyen an. N ap di tou, se pa yon sijè ki ta rete sèlman Ayiti,  men tou li enpòtan pou anpil Ayisyen k ap viv nan dyaspora. Wi, li enpòtan pou ta gen  konferans fèt sou edikasyon tanzantan, tabwonn ki ta dwe fèt sou sa an Ayiti e  nan dyaspora a, e sou tout sijè enpòtan nan sosyete ayisyen an pou enfòme  piblik la. Men fò nou pa kite lapèrè anvayi nou (pou nou pa fè travay nou dwe  fè), pou pote chanjman nan sosyete a. Fò nou pa panse toutan a «menas» nou ka  jwenn, lè n ap fè yon travay pou klere je moun. Moun k ap viv Ayiti  (patikilyèman sa yo ki pa ta renmen chanjman tout bon yo rive fèt, moun ki ta  sèlman gen nan tèt yo rive sou pouvwa, pran rèn pouvwa a pou al kanbende, san  regle anyen serye pou avansman peyi a, moun k ap reve monte sou pouvwa pou al  kontinye fonksyone nan yon nivo magouy pi wo), se nòmal pou moun sa yo ta panse  yon sitwayen ayisyen k ap pale de «chanjman» ta dèyè kèk pòs ou plas politik,  ou menm ta gen aspirasyon politik. Bon, an menm tan tou, fò nou  di : nou pa ka limite fason moun ap panse. Yon moun lib pou l panse sa l  vle, osilontan endividi sa a pa kreye pwoblèm nan sosyete l ap viv la;  osilontan moun sa a pa koze oken pwoblèm pou pesonn; osilon moun sa a respekte  lòt; li pa fè difamasyon; li pa vyole oken lwa ... Se nòmal pou toujou gen  kritik (men, li ta pi bon si kritik sa yo ta «konstriktif», kritik ki pa chita  sou voye monte pou jis kalonnen kèk moun). Se nòmal pou n toujou tande kritik  (e nou pa ka atann ke yo ta pozitif toutan). Non, yo p ap parèt pozitif toutan.  Men, sa ki dwe pi enpòtan pou nou, kòm Ayisyen, se ta panse a tout mwayen,  tout chemen kout nou ka pase pou ede Ayiti (yon fason, yon lòt) san pè, san  krent, san atake pesonn, san rete tann pesonn k ap vin bat bravo pou sa n ap fè,  san rete tann yon plak oubyen yon ewad pou rekonèt travay nou. Nou dwe, pito,  fonksyone ak yon filozofi, kote nou bliye pwòp tèt nou dekwa pou nou konsantre  sou yon travay nou pa atann oken salè ou rekonpans pou li an retou). Depi  douzan, mwen monte alagrandefouwou sou entènèt la, pou patisipe nan prèske tout  fowòm ki konekte Ayisyen. Non mwen parèt nan prèske tout melinglis ou «lis  diskisyon» ki an rapò ak Ayiti. Epoutan, mwen pa dèyè oken plas Ayiti; mwen pa  dèyè ale nan eleksyon pou oken pòs politik; mwen pa dèyè oken plak ni ewad nan  men pesonn … Men sa ki pi enterese m, se wè kijan mwen ka mete kèk èd tan de  kote pou ta ede Ayiti, atravè rechèch, ki ide mwen ka bay (lè m ka ekri yon ti  atik), kijan mwen ka patise (mwen ta di : nan rekonstwi yon lòt Ayiti mwen  t ap reve depi avan 12 janvye 2010 (demil dis). Nan diskisyon kèk konpatriyòt  sou fowòm ayisyen, se nòmal yo mansyone «vil» ou «andwa» yo soti Ayiti a. Lè yo  fè mansyon an, imedyatman, sa ki vin nan tèt mwen se «òganizasyon  rejyonal». Se yon koze enpòtan pou tout Ayisyen ta pran oserye. Bon, li enposib  pou tout Ayisyen ta soti Petyonvil, Tijo, Bwapatat, Pegivil ... (jis pou  site kèk zòn ki ta konsidere «zòn lelit», kèk tan de sa). Se pa zòn sa yo  sèlman ki fòme tout Ayiti, men akoz yon mank ‘edikasyon’, anpil Ayisyen konn pa  santi yo alèz pou di kibò yo soti Ayiti pafwa. Rezon an byen klè : pandan  plizyè ane, gouvènman ayisyen te kreye yon prejije kote lè yon moun te fèt an  pwovens, yo te konn make «peyizan» sou batistè l, epi «sitaden» sou batistè  moun ki fèt Pòtoprens. Mo ‘peyizan’ an nan peyi Ayiti, selon jan yo ta itilize  l, kapab gen yon «konotasyon negatif» (ki ta vle di : moun mòn, nèg fèy, gwo soulye, moun ki pa pase lekòl ). Donk, se  depi lontan, anpil Ayisyen te santi yo etranje nan pwòp peyi yo. Pou tounen sou  sijè ‘òganizasyon’ an, pa gen dout ke n konnen egzistans kèk «òganizasyon  rejyonal» nan dyaspora a. Pou nou menm ki sou entènèt la, ki ta manm yon  ‘òganizasyon jejyonal’ kèlkonk, nou dwe kenbe fèm, kenbe dyanm ladan pou ede  rejyon kote nou soti a. Lè  ou se manm nenpòt òganizasyon, se pa yon koze ki fasil; pa mete nan tèt ou tout  bagay pral mache byen. Anndan yon òganizasyon «moun ki soti menm rejyon», manm  òganizasyon sa a konn gen ti pwoblèm antre yo, ti jalouzi (pa egzanp, si youn  ta ap fè plis efò pase lòt, si yo ta bat plis bravo pou yon manm òganizasyon  an, si yo ta bay yon moun yon ewad, si yo ta plis rekonèt travay yon moun …).  Zanmi, sa ki dwe enpòtan pou ou, se ta fyè de travay w ap fè andedan yon  òganizasyon. Kwè nan sa w ap fè a, travay tèt kale pou pote kontribisyon pa ou.  Kèlkeswa pwoblèm ou ta rankontre, kontinye pèsevere. Kenbe rèd, pa moli. Anplwaye  talon ou yo pou avansman òganizasyon an. Gen moun se bon manje yo ka kwit pou  pote nan reyinyon òganizasyon an. Enben, kontinye fè travay ou: kontinye  kwit bon manje pou òganizasyon an. Gen moun se bèl ide yo ka bay pou  òganizasyon an fè pwogrè; enben, kontinye layite bèl ide pou òganizasyon an  vanse. Gen moun se «piblisite» yo ka fè pou òganizasyon an; enben, òganizasyon  an bezwen bonjan piblisite dekwa pou moun konnen egzistans li; kontinye fè  piblisite pou li, dekwa pou plis moun (kèlkeswa kote yo soti) bay òganizasyon  sa a jarèt… Donk, chak moun kapab gen yon «don» espesyal, ou yon «talan»  patikilye. Li enpòtan pou mete ‘don’ ou ‘talan’ sa a o sèvis Ayiti. Finalman,  kèlkeswa sa ou wè ou ka fè jodi pou ede Ayiti, pa janm di ou va gen tan  demen. Demen pa pou ou. Ou pa gen oken kontwòl sou demen. Se Bondye ki gen  kontwòl demen. Peyi nou ap travèse moman difisil, apre katatwòf douz janvye a. Pou  nou menm Ayisyen ki vivan jodiya, se pa chans nou la; men se pa paske nou ta pi  bon pase sa ki viktim yo. Nou te ka pami yo. Grasadye, nou vivan jodiya; ann di  Bondye yon gwo mèsi pou sa. Men, pandan nou vivan toujou, gen anpil bagay nou  ka fè pou ede Ayiti. Kèlkeswa sa nou ka fè a, nou pa dwe janm panse l ap twò piti.  Nou dwe toujou met nan tèt nou ke anpil lòt moun ka benefisye de sa nou ka fè  nan chan ou domèn pa nou pou ede peyi sa a. Ou menm ki gen aksè a entènèt la,  pa annik li mesaj, pa annik gaspiye tan ou sou granchemen savwa sa a, lè nou  konnen ou ka itilize l pou fè anpil bagay pou ede Ayiti, yon fason, yon lòt. Ou  menm ki gen yon talan kèlkonk oubyen yon don, montre li pou ede Ayiti ki bezwen  èd ou jodiya. Kèlkeswa sa ou ka fè a, pa pèdi tan pou fè l pou ede rekonstwi  Ayiti sou tout fòm. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:38", "url": "https://www.potomitan.info/vedrine/demen.php", "image_url": null}
{"text": "Potomitan - Ti Malis ak Bouki apre 12 janvye: Pati II\n\nTi Malis ak  Bouki apre 12 janvye: Pati II ( Dyesibon  kontinye ap pale sou tranbladtè a ) Jou  ki 29 avril 2010 anba syèl ble Sò  Ayiti (yon tèks Emmanuel W. Védrine ) Mezanmi,  m ap di “krik!” Nou  menm, n a reponn “krak!” pou di mwen si nou la, si nou vivan toujou. Alo!  Alo! Gen moun la? Alo!  Èske gen moun nan  kay la? Kenbe  chen pou mwen, souple! Nou konnen chen yo michan, e yo mòde antrèt (an trèt). Onèlamezon!  Mwen di “onè, wi!” Se mwen Dyesibon k ap frape a. Kote  nou, mesyedam, lasosyete? Epa m pa tande bri nou. Èske nou la? Kote  Dyekiswa? Èske li gen tan al nan patiraj? Èske  l gen tan pran yon ti kolasyon maten an anvan l met deyò? Wi, alòske mwen te pase kote l pou wè  ki nouvèl tounèf li pran de Pòtoprens. Mwen menm, se nèg andeyò mwen ye. Malgre  mwen poko janm ale la, men m ap di nòtrejou kijan mwen te touche pa katastwòf  terib 12 janvye a. Bon, nòtrejou, nou te fè yon ti pale byen kout sou otèl  ki rele “Alabèletwal” ke yo di ke gouvèlman an  te gen tan bati  trapde (pripprip, byen  vit, byen rapid) pou viktim tranbladtè (latranbladtè, tranblemanntè,  tranblemandetè, tranbletè) 12 janvye ane sa a. Konpè Mèsidye, ki pa t gen lontan depi  blan Nanpanyòl pimpe l Ayiti, t ap fè yon batbouch sou pwoblèm moun ap  konfwonte nan otèl sa a (pa egzanp, lapli mouye yo, yo santi fredi jouk nan zo  leswa, chen ap janbe yo adwat agoch, e tandiske nan plen menmwit, pa gen  chenjanbe pou chen ta vin manje, pou voltije sove ak moso griyo, gwo moso vyann.  Men se lè mwen mande konpè Mèsidye dekilakyèl chen ap frite asètsèzè! Èske se  chen tout bon? Èske se chen ki gen kat vrè pye? Èske se chen ki gen de pye  lajounen, kat pye sole kouche? Èske se dèye vrè vyann moun manje chen sa yo ye?  Bon, pale de koze “vrè vyann” Ayiti, se yon lòt pawòl anpil depi nan tan lenbo.  Pito nou fèmen chapit sa a. Wi, pandan mwen t ap pale, konpè Mèsidye  t ap souke tèt gade, kòmkidire (kòmkwa) mwen gen lè pa okouran de chen ki vin dèyè  fè dappiyanp sou maling moun ki te viktim yo. Adye wi dan! Se pa koze pou dan  ta griyen. Pa ri non mezanmi, pa montre 32 nou lasosyete. Jis pran pòz mazora  timid pou nou pa griyen 32 nou. Sere dan nou pou pa montre nou kontan. De rant  dlo koule sot nan je m paske nou tout se Ayisyen, malè youn ta dwe malè lòt. Lajwa  youn ta dwe lajwa lòt tou. Byennèt youn ta dwe byennèt lòt pou n ta fè sousèt  ladousè ansanm, pou n ta petri ladousè pou tete siwo l. Nou tout te ka pataje  bonnèt mouche Lakansyèl ansanm, san lòt pa ta bezwen kontinye ap fè viwonn  pyebwa pou eseye vòlè l. Men konpè Mésidye ki te konn Pòtoprens fen e byen…  bon, nou konnen misye se yon ansyen mawoule ki te konn mennen gwo towo bèf gra  al vann la, nan labatwa nan tan lontan, anvan li t al koupe kann Nanpanyòl,  atravè yon rakèt li te jwenn, kote l te prese prete desan goud nan men defen konpè  Kenòl pou te peye vwayaj la. Alòske konpè m t ap rakonte nou kijan  kè li rache, kijan kè l te soti nan biskèt li lè li te pran nouvèl kouman  Pòtoprens, li te konnen an kraze, kijan kapital li te konnen nan  ane 50 yo demantibile avan krache sèk, san  pesonn pa t avèti, nan dat douz janvye. Kenbe dat sa a nan tèt nou mezanmi, pa  blible li. Bon, dotyen moun  ta di nou  fou si n ap kontinye sonje l2 janvye. Men se yon dat enpòtan nan istwa Ayiti. Wi,  fò n kontiye sonje l pase l ale ak tout tip kretyenvivan ki te Ayiti. Nou tout  Ayisyen viktim alawonnbadè (kit sa ki Ayiti, kit sa yo ki lòtbò dlo, tout pote  non “Ayisyen”). A wi, “tande ak wè se de”. Pwovèb la  pa manti. Se vre mwen, abitan, poko janm ale Pòtoprens pou ta konstate tout  dega tanpèt san lapli douz janvye a fè, kijan li desann pantalèt kòmè Ayiti,  men ak krèy moun lavil (ki pa lwen ak bouk isit la) k al wè ak de grenn je yo  (ak pwòp nawè yo, kòm granmoun lontan ta di) pou yo rakonte nou menm, abitan nan  bouk la istwa sa a, avrèdi nou tout touche jouk nan mwal zo, kè nou tout  dechire an miyèt moso. Bon, pou tounen sou zafè “chen” an,  konpè Misidye te mansyone a, premye bagay ki te vin nan tèt konpè Dyeswa: “ Se lougawou sanwont k ap frite, ki tounen  chen leswa. Moun otèl Alabèletwal yo dwe dòmi ak ponyen sèl bò kote yo pou voye  sou chen sa yo lè yo vini ”. Bon se vre, gen lougawou Ayiti. Te toujou gen  lougawou tout kote Ayiti, depi sou prezidan bann machwè lè y ap rakonte istwa  yo (tèlke: chen ki desètwotè leswa, chen yo konn rankontre k ap fimen pip nan  Kalfou Makawon, chen k ap imite chwal k ap ranni nan savann, chen k ap touse  kòmkwa yo gripe, bourik chaje ki pa kanpe, chwal sele k ap mache san moun sou  yo, chat nwa sou do kay tòl men ki pa dèyè rat, chat gri ke long, frize sou do  kay pay k ap plenyen, bann kochon dyòl long k ap frite leswa, manman poul ak  pakèt ti poul, bèt dyòl long tout espès, zwazo ak dife nan bèk yo, elatriye),  men apre 12 janvye yo ta sanpidè (sanwont san santiman) pou ta ap frite nan  otèl Alabèletwal, kote malere, malerèz, timoun, timoun katchòkò vant anfle pye  chèch (bagèt legede), timoun nwa lamizè kolore cheve yo an jòn, moun pye kase, moun  bra kase, moun donmaje, fanm ki gwòs gwo vant ki prèt pou miba… anfen kote tout  viktim tranbladtè 12 janvye a ap dòmi. Nan tout pale nou, diskisyon nou te fè,  nou vin remake otèl Alabèletwal la se pa yon otèl pou gouvèlman an te mete pèp  Pòtoprens lan, annantandan zotobre sa yo ta deside konnen sa yo pral fè tout  bon vre pou mete peyi Papa Desalin nan rekanpe sou de pye miliè l. Wi, Papa  Desalin ta fache. Wi, li ta frape pye l atè pou krache kòlè l. Wi, li ta kriye tou  pou wè mizèrere pèp ayisyen jounen jodi. Se yon moun yo di ki te bay vi li pou  kreye patri sa a. Wi, te gen gran ewo ayisyen nan tan lontan. Alòske se pa  magouyè, vandèdpeyi, blofè, fo patriyòt k ap toupizi pèp depi lè ti konkonm te  leve berejenn li fese l atè. O, non! M ap pale de nèg santi bon, ewo, pa “zewo”  non mezanmi. Ewo tout bon…ki pa gen “z” pa devan. Wi, nou sonje defen Tonton Pyè,  filozòf analfabèt sa a, lè pou l kare kò l nan fòtèy li, kachimbo l nan bouch  li ap voye nway tankou yon gwo boukan dife k ap voye lafimen vèt nan syèl…  Granmoun nan ka rakonte ou Istwa Ayiti depi “A” joukka “Z”. Li konn tout non  prezidan, ki t ap dirije lapatri. Epoutan, granmoun nan pa t konn ni li, ni  ekri (li pa t konn bekounaba nan fèy malanga). Men, moun konnesè di : “Tonton  Pyè se yon filòzòf ki diplome nan Inivèsite Lavi. Tèlman misye konn anpil bagay  nan lavi, bagay reyèl.” Mezanmi, lasosyete! Fè m tande vwa  nou. Pa rete ap dòmi! Ayiti se pou nou tout. Ann pale de mizèrere peyi Rèn  Anakawo a, peyi Tousen an, Peyi Desalin nan, Peyi Chalmay Peral la. Bon,  alòske, peyi magouyè yo tou. Nou pa bliye yo. Enben, tout se pitit Sò Ayiti  byenke nou tout Ayisyen pa “kabrit Tonmazo” (nou pa gen menm plim menm plimay).  Men… ou kwè moun sa yo pa ta chanje apre 12 janvye pou sèmante swasanndisèt fwa  sèt, pou ta sispann abize, blofe, boule, esplwate, dechouke, dechèpiye, grate  santi, kraze, piye, radote, vòlè, vòlè al sere …? Lasosyete, nou va di rès la. Mezanmi, m ale! Dyesibon. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:39", "url": "https://www.potomitan.info/vedrine/malis.php", "image_url": null}
{"text": "Diznevyèm Gradiyasyon Haitian Multi-Service Center\n\nDiznevyèm Gradiyasyon Haitian Multi-Service Center Diskou envite espesyal, E. W. VEDRINE * (Boston, Massachusetts - 9 jen, 2007) In English : The Haitian Multi-Service Center 19th graduation (pdf, 25 KB) Se tout yon onè pou mwen jodiya dèske ou te chwazi mwen  kòm pòtpawòl diznevyèm gradiyasyon Haitian  Multi-Service Center . Imedyatman Msye. Dulson Brunace te kontakte m pou wè  si m te ka volontè kòm pòtpawòl gradiyasyon ou jodiya, repons mwen se te “wi”  san grate tèt. Pou gradye yo, mwen vle felisite ou dèske ou sot travèse  youn nan pon nan lavi ou, e youn ki gen pou wè ak edikasyon. Mwen vle felisite  ou pou pèseverans ak travay di ou ki ede w reyalize youn nan bi enpòtan ou gen  sou lis ou. Isit, Ozetazini, trè souvan nan gradiyasyon nou tande mo  “commencement” (nan lang anglè) ou kòmansman an kreyòl. Donk, nou pa gen  pwoblèm konprann mo fanmi sa yo. Nan sans sa a, sètifika ou pral resevwa jodiya  pa dwe siyifi «fen» edikasyon ou, men pito yon kòmansman. Donk, ou gen plizyè kilomèt  pou pakouri toujou paske konesans enfini; li pa gen fen. Chak jou nou aprann  yon bagay nouvo nan Inivèsite Lavi kote nou tout se elèv e pwofesè alafwa. Mwen pwofite gran opòtinite sa a pou felisite gradye yo e  tout moun ki t ap sipòte yo pou atenn bi yo jodiya. An patan, mwen vle mansyone  pwofesè sant lan. Lè nou di “gradiyasyon” se yon kòmansman , nou kapab wè tou yon fòm renesans (yon bagay nouvo) oubyen yon nouvo pa yon moun fè nan lavi. Donk, nou gen tan imajine lajwa nan  kè ou jodiya pou yon tèl akonplisman, tout yon rekonpans pou travay di ou yo  nan sant sa a e ke kounyeya ou pre pou ale de lavan, ou pre pou grenpe yon mach  ki pi wo. Nan kontinye ale vè lavan sou mach pi wo sa a, kèk nan  nou kapab wè sa kòm yon kle pou ouvri pòt travay; kèk nan nou kapab wè l kòm  yon opòtinite pou ale vè lavan entelektyèlman. Men kèlkeswa entèpretasyon ou de  sètifika w la jodiya, mwen vle felisite ou ankò pou gran akonplisman sa a nan  lavi. M ap pran opòtinite sa a pou raple ou devwa w vizavi kominote ou isit nan  vil Boston e an(n) Ayiti. Wi, li enpòtan pou raple w kominote ou an tèm  responsablite w pou eseye pote pwòp kontribisyon w paske sètifika ou pral  resevwa toutalè konsa se tankou yon flanbo li pral ye nan men ou. Lè yon moun gen yon flanbo nan  men l, bi l se pou klere. Donk, chak moun ki gradye pral gen yon flanbo nan men  yo. Moun  itilize flanbo lè li fènwa; yo itilize l pou klere. E an patan, nou wè Haitian Multi-Service Center kòm sant  prensipal ki distribiye zouti ekleraj sa yo paske wòl li se prepare moun nan  kominote a e jodiya, ou pami moun sa yo ki benefisye de travay l ap fè depi  plis pase ven ane nan kominote nou nan vil Boston. Donk, avèk flambo sa a nan men ou  jodiya, apa bi prensipal ou pou jwenn yon pi bon travay, pou avanse nan lekòl e  pou viv mye nan sosyete ameriken an, pa bliye panse a kontribisyon ou pou ede  kominote ou isit, lòt Ayisyen ki nan bezwen (yon fason, yon lòt) epitou, pa  bliye pou kontinye sipòte Haitian  Multi-Service Center fason ou kapab. Sant edikasyonèl sa a se kay ou, donk  mete ou alèz lakay ou. Pa abandone l apre ou fin resevwa sètifika ou jodiya.  Kenbe kontak avèk administratè, pwofesè, e estaf yo paske sant lan vin fè pati  de fanmi ou nan lavi. Men mande ou pou panse a tout pwoblèm kominote a ap  konfwonte e panse a èd ou kapab bay pou founi kèk amelyorasyon. Paske jodiya,  ou gen yon flanbo nan men ou, youn ki limen k ap klere. Moun ki nan tenèb pral  benefisye de iliminasyon l. Sètadi, konesans ou pran nan Haitian Multi-Service Center ap toujou jwenn yon plas kèlkonk nan  kominote w la. Mwen vle di w tou ke se moman pou panse a Ayiti – patri  ou. Panse a sa ou kapab fè avèk konesans ou pou ede Ayiti. Patri nou an bezwen  ti moso ladan. Donk, panse a tout fason posib ke Ayiti kapab benefisye de  konesans sa a (sa kapab atravè kèk konsèy, patisipasyon ou nan òganizasyon  rejyonal yo nan dyaspora a pou ede Ayiti /oubyen òganizasyon rejyon lokal kote  w soti Ayiti a an tèm de kisa ou kapab fè pandan w isit, nan yon peyi kote ou  gen anpil opòtinite). Nou dwe fyè tou de akonplisman nou. Pa gen anyen mal nan  sa. Men, mete sou sa, nou dwe pi fyè toujou lè nou fè yon bagay pou kominote  nou nan dyaspora a e pou manman peyi a, Ayiti ka benefisye de li. Donk, nan  tout sa ou kapab fè nan kapasite ou, pa bliye bezwen Ayiti ak soufrans li, pa  bliye plizyè milye Ayisyen ki nan bezwen (pa sèlman Ayiti men nan dyaspora a  tou). Pou klotire, nou gen privilèj viv nan pi gran peyi nan  lemonn jodiya, Etazini e nan de (2) pi gran syèk: ventyèm ak venteyinyèm syèk. Donk ou wè tout bagay, men an  menm tan kominote nou an nan bezwen. Toujou gen anpil pwoblèm nan peyi nou  Ayiti e akoz tout opòtinite ke anpil nan nou ap jwi isit, nou gen tandans bliye  sa yo ki nan bezwen (swa yo se manm kominote lokal nou oubyen Ayiti). Kenbe la, pa  lage! Ankò, mwen felisite ou avèk pwofesè, administratè e estaf  ki te toujou la ap sipòte ou pou te kapab travèse jodiya youn nan gran pon nan  lavi. Vrè defi ou pou pataje ak kominote ou konesans ou sot akeri nan Haitian Multi-Service Center kòmanse  jodiya e avèk èd ki sot nan men Bondye avèk sajès ou pral mande l ba ou,  sètènman w ap kapab travèse plis pon enpòtan nan lavi ou dekwa pou rive atenn  bi ou yo, epitou pou ede kominote ou an retou. Mèsi! Ke Bondye beni ou. Bondye, beni Amerik! *Emmanuel  W. VEDRINE. Ekriven ayisyen-ameriken. Fondatè E. W. Védrine Creole Project (premye pwojè kreyòl sou entènèt la ki ekipe ak materyèl didaktik pou Pwogram  Bileng Ayisyen) e fondatè Haiti’s Super Web Directory (pi gwo wèb ki  ekipe ak dokiman sou Ayiti). (© E. W. Védrine, 2007)  Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) evedrine@hotmail.com , e_vedrine@yahoo.com Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:40", "url": "https://www.potomitan.info/vedrine/diskou.php", "image_url": null}
{"text": "Pasaj Yves Estenvil  Boston nan kad yon misyon edikatif e kiltirèl\n\nPasaj  Yves Estenvil 1 Boston nan kad yon misyon  edikatif e kiltirèl (1997) Entèvyou sa a te  reyalize ak Emmanuel W. Védrine, animatè emisyon «Chache konnen ak Védrine», Radio Haiti Diaspo Inter nan dat 13 me  1997 nan Boston. Zanmi oditè, m ap  di w bonswa, se yon plezi aswè a nan emisyon «Chache konnen ak Védrine» pou n  gen avèk nou yon envite espesyal ki soti dirèkteman nan peyi d Ayiti, e ki de  pasaj pa bò isit nan kad yon rankont kiltirèl e edikatif. Si ou raple w byen,  ane pase nan mwa avril, sou direksyon Joel Theodat (chèf Depatman Bileng West Roxbury High School ),enben li te òganize yon pwogram kote  plizyè elèv ayisyen kou etranje te antre nan peyi d Ayiti pou al obsève, pou te  an kontak ak reyalite peyi a, wè kote pozitif e negatif peyi a tou. Nan menm  rankont kiltirèl sa a, West Roxbry High  School te tabli yon kontak ak Sekretèri d Eta Jenès-Espò kote te genyen Yves  Estenvil ak Frantz Léandre (direktè lajenès) ki te bay gwoup sa a yon bèl akèy  chalere  e ki te fasilite anpil bagay pou  yo nan peyi d Ayiti pou vwayaj sa a te tounen yon reyalite. Se nan  menm ide sa a n ap resevwa Yves Estenvil aswè a nan miko nou. Estenvil se  konseye teknik, manm kabinè direktè ekzekitif Sekretèri d Eta Jenès-Espò ak  Sèvi Sivik nan peyi d Ayiti. N ap di w bonswa e byenveni nan  Boston. Y. Estenvil : Wi, nou byen  kontan envitasyon Radio Haiti Diaspo  Inter fè nou an. Nou di l bonswa tou e nou pwofite okazyon an pou n di  bonswa a tout zanmi oditè Radio Haiti  Diaspo Inter . E. W. Védrine: Bon, Estenvil, kòm ou sot tande nan prezantasyon sa a, donk kominote a pre pou  tande ou. Premye kesyon mwen gen pou ou se: èske w ka esplike prezans ou kòm  reprezantan Sekretèri d Eta Jenès-Espò ak Sèvis Sivik nan Boston? Wi, efektivman, m ka esplike li. Prezans mwen nan Boston epòk sa a, m kapab  di l gen yon doub esplikasyon. Premye esplikasyon an sèke Sekretèri d Eta  Jenès-Espò e Sèvis Sivik gen 2 misyon: yon misyon ankadreman e yon misyon  akonpayman jenès. Lè n di «jenès», se alafwa jenès ayisyen k ap viv nan peyi d  Ayiti e jenès ayisyen k ap viv lòt bò dlo (kit se an Ewòp, nan Karayib la, nan  Amerikdinò ou nan nenpòt ki kwen nan mond lan). Donk, misyon Sekretèri d Eta a  se ankadre e akonpaye otan ke l kapab jenès sa a kòm aktyèlman nan Boston gen  kongrè jèn k ap fèt; se yon aktivite jenès, lajenès se popilasyon sib Sekretèri  d Eta a. Donk aktivite sa a se se yon aktivite enpòtan pou Sekretèri d Eta a.  Sa esplike prezans li atravè m jodiya nan Boston. Ansuit,  nou t ap pale tale de «ankadreman» e «akonpayman». Sekretèri d Eta a, li genyen  pou l akonpaye e ankadre lajenès nan diferan domèn: animasyon, domèn sivik,  espòtif, edikatif, fizik, elt. Kongrè jèn sa a k ap fèt la, ansuit fèt drapo,  tankou n t ap di pou premye a, se yon aktivite  animasyon li ye. Dezyèm nan se yon aktivite  sivik , pase se yon aktivite kote jèn pa bò isit ap selebre 18 me, ki se fèt  drapo. Donk, bagay sa a enteresan pou Sekretèri d Eta a e sa esplike prezans li  pa bò isit atravè mwen menm e sa se premye esplikasyon an. Dezyèm esplikasyon  prezans mwen isit se Camp d’été Caraibéen ki  gen pou fèt an jiyè 1997. Bon,  mwen vin  nan Boston po non sèlman enfòme popilasyon jivenil ayisyèn nan sou kesyon an,  men tou pou kontak avèk yon ansanm de responsab, yon seri enstitisyon pou wè kòman  sèten jèn te kapab patisipe yo menm nan kokenn chenn aktivite sa a k ap fèt  Ayiti, soti nan kòmanse mwa jiyè pou rive nan fen mwa sa a. O.k, nan kad Camp d’été Caraibéen nan, pou kominike a k ap tande ou, èske w ka di n ki peyi k ap patisipe e si l  posib, reprann dat la egzatteman, ki aktivite k ap genyen, ki objektif kan ete  sa a ki pote non Camp d’été Caraibéen ? Bon, m ap kòmanse  pale de peyi nan Karayib la k ap patisipe nan kan an. Dabò, nou gen Lagwadloup,  Ladominik, Kiba, Jamayik, Pòtoriko ak Repiblik Dominikèn. Nou gen sèt peyi sa  yo annatandan ke gen lòt peyi ki rejwenn lide a voye kèk jèn vin patisipe  anndan aktivite sa a e se repons a premye pati kesyon an. Yon lòt eleman nan  kesyon ou te poze a, se ki objektif kan ete sa a? Objektif li se pèmèt yon patisipasyon,  relasyon echanj ant jèn diferan peyi nan Karayib la. Nou konnen peyi Karayib yo  tankou yo abitwe di l, yo alafwa ini e divize. «Divize», sètadi gen yon ansanm  de bagay ki pa menm nan peyi sa yo. Ini, gen yon ansanm bagay ki menm, sa vle  di: o nivo lang, yo divize. Yo pa pale menm lang e gen kote se espayòl, kreyòl,  anglè yo pale men yo ini paske yo genyen menm istwa, kèk trè kiltirèl ki  sanble. Donk, kan sa a ap pèmèt jèn diferan peyi sa yo fè yon tètkole de  diferans ki genyen o nivo kiltirèl, lengwistik, mès e koutim ansanm de bagay ki  komen lakay yo. Yon dezyèm bagay, se ta okipe vakans ete jèn yo pandan n ap  pèmèt yo reyalize aktivite edikatif, kiltirèl, aktivite sosyal, espòtif e pèmèt  yo tou aprann sa yo rele «Lavi kominotè», pèmèt yo patisipe nan devlopman  lespri solidarite e eseye kraze sa n ka rele «chak koukouy klere pou je l» men  pèmèt ke anndan kan an genyen yon atmosfè solidarite gwoup e ki pou pèmèt jèn  yo pou yo pa santi yo pou kont yo. Yo pa dwe viv pou kont yo, men yo dwe viv  ansanm avèk zanmi an, kanmarad la, ansanm ak frè a, sè a. Se devlope lakay jèn  sa yo sans «kreyativite» e pèmèt ke jèn Ayisyen yo, de fason espesifik, devlope  sans «akèy», «ospitalite» pa rapò a jèn k ap viv nan lòt peyi. Yon lòt kesyon mwen gen pou ou: kòman fè se « West Roxbury High School » ou chwazi pou vizite nan kad rankont  kiltirè sa a? Wi, tankou m t ap  di talè a, kan ete a se yon aktivite k ap akeyi etranje ki sot nan peyi Karayib  yo men an menm tan, Sekretèri d Eta di genyen yon ansanm jèn Ayisyen k ap viv  nan peyi etranje ki koupe de reyalite Ayiti a oubyen paske yo pati kite peyi a  depi lontan oubyen paske yo pa t fèt nan peyi a. Donk, li enpòtan pou yo  renouvle ak reyalite sa a oubyen konnen reyalite sa a; se s ak fè li deside ke  genyen yon seri kwen nan mond lan tankou Ewòp; pou Ewòp, Frans, Bèljik. Tankou  Amerikdinò: Kanada, Etazini. Tankou Karayib la: Repiblik Dominikèn, Matinik,  Gwadloup, Kiba kote k gen anpil Ayisyen pou gen jèn ayisyen ki soti nan peyi sa  yo tou pou vin patisipe nan kan an, e se youn nan rezon fondamantal ki esplike  prezans mwen isit: se vin prepare patisipasyon jèn ayisyen sa yo nan Camp d’été Caraibéen an. Pou kisa  se West Roxbury High School ke n  chwazi? Se paske premyèman, nou vle fè bagay la ak yon  maksimòm disiplin. Nou pa etabli kontak la ak kèk pèsonalite oubyen endividi,  men nou etabli l ak moun ki lye ak kèk enstitisyon. Donk, se enstitisyon sa yo  yo menm apati kritè fondamantal Sekretèri d Eta a ba yo, travay rekritman jèn  moun, jèn k ap patisipe tankou Frans, Bèljik ak lòt peyi nan Karayib la nou sot  site. Dezyèm rezon an, sèke Sekretèri d Eta a gen sèten esperyans ak West Roxbury High School tankou nou t ap  di talè a nan prezantasyon an, genyen Joel Theodat pa egzanp ki òganize yon toune edikatif e kiltirèl ak kèk jèn. Se  yon pwogram trè rich o nivo Sekretèri d Eta a, nou travay ak yo e nou estime  gen yon seri aktivite k ap pèmèt relasyon echanj ant jèn ayisyen Ayiti e  aletranje, relasyon echanj ant Ayisyen an jeneral e jèn etranje, relasyon echanj  ant Ayisyen an jeneral e jèn etranje nan sans sa a kapab bay yon gwo koutmen.  Men pou kisa nou chwazi enstitisyon sa a? pase nou gen  yon pratik nan travay ansanm, sètadi se yon  bagay ke nou konnen sa n ka fè ak li. Donk, se pa yon diskriminasyon ant  enstitisyon men, se tou senpleman nou gen yon pratik nan travay ansanm. Donk, sètadi yo etabli yon kontak depi ane pase. Apa West Roxbury High School , mwen kwè ou pase lòt kote Ozetazini an  tou, mwen pa konnen si w ka fè yon ti rale sou sa. Kòman ou te pale ak  pwofesè, kòdonatè yo nan lòt kote w pase? Bon, efektivman,  nou pase Nouyòk e nou rankontre ak yon responsab enpòtan k ap travay nan domèn  edikasyon, li menm l ap fè menm travay West  Roxbury ap fè a. Nou gen pou n ale Kanada pou n al fè menm travay la e se  ansanm de jèn sa yo, jèn ayisyen k ap viv nan diferan kote n sot di yo: Kanada,  Boston, Nouyòk, nan Amerikdinò a k ap patisipe nan kan sa a. Fò nou di kote n  pase, moun yo akeyi aktivite sa a ak anpil chalè. Donk, mwen kwè se yon bagay trè  enpòtan pou jèn, non sèlman nan kad echanj kiltirèl men devlopman yon seri  bagay  nan peyi a, nan peyi Kanada yo k  ap mete jèn yo an kontak tou. An tèm estatistik, pa egzanp nonb de jèn ki ka  patisipe, total an(n) Ayiti oubyen nonb de jèn nou menm nou konte chwazi pa  peyi, oubyen pa andwa, èske w ka fè yon ti pale sou sa? N ap tann nant 250 a 300 jèn k ap an(n) Ayiti pandan  ete a; donk jèn sa yo ap soti nan sèt peyi m sot ba ou yo e konpri Ayiti. Se  yo menm k ap fè Camp d’été Caraibéen an men anplis de sa, jèn etranje k ap patisipe nan kan ete sa a, yo o nonb de  «30». Sa vle di pou Ewòp, ap gen 6; pou Karayib la ap gen «4» e pou Amerikdinò  ap gen «20»; sa vle di Boston, Kanada ak Nouyòk ap met ansanm pou yo voye «20»  jèn. Se konsa m ta di pou chak peyi sa yo ap gen «7», «7», «6». Bon, kounyeya y  ap atann yo ansanm pou yo wè kiyè k ap voye «6» la men gen «20» pou «3» peyi sa  yo. Nan kad istwa bèl aktivite sa yo, m pa konnen si w ka fè yon pale de sa, kòman Camp d’été Caraibéen an vin kreye? Pou  moun ki fèk ouvè radyo a, m panse yo ta renmen konn yon ti istwa de sa. Fòk nou di  Sekretèri d Eta Jenès-Espò abitwe òganize an(n) Ayiti kan ete men, o nivo  nasyonal. Ane sa a, aktivite a gen yon dimansyon entènasyonal … gen yon  enstitisyon ki kreye an janvye 1996 sou enfliyans Sekretèri d Eta Jenès-Espò e  Sèvis Sivik d Ayiti. Enstitisyon sa a rele KONKAJEK. Se yon zouti de koperasyon  nan domèn espò , lwazi , kilti , edikasyon fizik , sivik , elt. E nan kad enstitisyon sa a, gen aktivite koperasyon ki  deja etabli ant Ayiti e lòt peyi Karayib yo, sa yo gen tan ofri Ayiti yon  ansanm aktivite deja tankou fòmasyon, etid, evalyasyon, etid sou enfrastrikti,  sou evolisyon espò, developman espò nan peyi a, elt. Gen kad ayisyen ki fòme  nan diferan peyi Karayib yo ap ofri yon bagay inilateral; se yon bagay  miltilateral  Sa vle di chak peyi ap  kolabore, ap bay yon bagay suivan posiblite li, elt. Kòm Ayiti li menm  benefisye yon ansanm de avantay nan peyi sa yo nan kad KONKAJEK la, donk se nan  li menm tou ap òganize Camp d’été  Caraibéen an kote gen jèn k ap soti nan diferan peyi nan Karayib la pou vin  pase vakans, yon atmosfè edikasyon, lwazi, espò, edikasyon fizik, animasyon, e  sosyo-edikasyon. Èske se premye fwa o nivo entènasonal kan ete sa a ap òganize? Wi, se premye fwa  o nivo entènasyonal sa ap fèt. Sètadi, gen lòt kote nan Karayib la sa fèt deja o nivo entènasyonal? Wi, gen aktivite o nivo entènasyonal ki òganize  deja nan Karayib la men se premye fwa Ayiti li menm ap akeyi yon aktivite nan  dimansyon sa a. Bon, kapab byen gen moun ki ta renmen  kontakte Sekretèri d Eta Jenès-Espò. Mwen pa konnen nan kad sa a, kòman sa ta  fèt pou ta pran plis enfòmasyon avan emisyon an fini. Efektivman, m panse gen Ayisyen k ap enterese a  kesyon an. Direksyon teknik k ap okipe l de Camp d’été Caraibéen an se Direksyon  Jenès-Espò ak Aksyon Sivik. O.K, nou di w mèsi anpil pou ti rale sa a ou sot fè a, e nou swete w pase yon  bon sejou nan Boston. Nou pa konnen si w gen yon dènye mo ou ta vle pataje ak  kominote a. Nou remèsye  «Radio Haiti Diaspo Inter» nan non pa mwen, nan non Sekretèri d Eta a, nan  non Pèp ayisyen e nan non peyi d Ayiti ke tout moun nan Boston renmen anpil e m  ap di tout moun ki t ap tande emisyon sa a, mèsi anpil! Bon, se la n ap rete pou aswè a nan emisyon «Chache-konnen». Mwen kwè anpil  moun pral atre an kontak ak nou e ak Sekretèri d Eta Jenès-Espò pou pran plis  kontak konsènan kan ete sa a. Mèsi anpil! (fen)  Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) HaitianLanguage@gmail.com – CreoleEditions@gmail.com Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:41", "url": "https://www.potomitan.info/vedrine/estenvil.php", "image_url": null}
{"text": "Potomitan - Kritik Ak Rechèch Sou Pwovèb Ayisyen : revizyon e edisyon 100 pwovèb ayisyen nan\n\nKritik Ak Rechèch Sou Pwovèb Ayisyen : revizyon e edisyon 100 pwovèb ayisyen nan 'You can learn Creole', zèv H. Ormonde \n    McConnell ak Eugene Swain Jr. Emmanuel W. Védrine 'You can learn Creole' se yon ti liv pòch ki te premye soti nan lane 1945. Nan prefas la, de otè yo siyale: [Nan prepare leson sa yo, bi nou se pou founi yon entwodiksyon pratik an kreyòl, epi nou evite tank li posib, detay teknik gramatikal.]. Donk lè n pakouri ti liv sa a, choz di choz fèt: yo kenbe dizon yo. Grafi kreyòl otè yo itilize nan liv la, se sa gouvèlman ayisyen epòk la (Elie Lescot) te adopte pou kanpaydalfabetizasyon, yon sistèm fonetik ki baze sou Sistèm Fonetik Entènasyonal (SFE). Byenke se katriyèm edisyon an (1960; 106 p.) m ap revize, men edisyon sa a toujou konsève tèks orijinal la. Liv sa a gen twa pati. Premye pati a divize an sis leson. Dezyèm nan, se yon glosè ki titre \"Dictionary of basic words\" English - Creole, Creole - English\" ki kouvri paj 39-98. Epi twazyèm pati a, ki fokis rechèch sa a, gen pou tit \"100 Creole proverbs\" (pp. 99 - 106). Otè yo pa klase pwovèb sa yo nan yon lòd konvenab; konsa, mwen klase yo an twa òd: 1.1: \"Klasman pa òd alfabetik\" (\"A\" - Z\"). Nan seksyon sa a tou, n ap jwenn varyant kèk leksèm, varyasyon kèk pwovèb (lòt fason yo ta di yo, pafwa sa depan de yon rejyon oubyen tou nan kèk varyasyon sa yo, nou kapab wè yo ratresi kote sa vin kreye plis estil). Seksyon 1.2: \"Klasman pa vèb\". La a pou fasilite klasman an, vèb la vin avan pwovèb la epi tout klase pa òd alfabetik. Nan dènye seksyon an, \"Klasman pa bèt\", li suiv menm òd dezyèm seksyon an, kote bèt yo vin avan. al(e) 12. Chak jou kouyè bwa al kay ganmèl men yon jou ganmèl, al kay kouyè bwa tou. anpeche 42. Larivyè anpeche pase dlo, li pa anpeche tounen. avèti 43. Larivyè avèti pa touye kokobe. bat 59. Pa kite bourik pou bat makout. ba, bay 71. Sa ki ba ou konsèy achte chwal gwo vant nan tan lapli pa ede ou nouri li nan tan sèk. bliye 60. Pa bliye granchemen pou chemen travès. boule 30. Je rouj pa boule kay. bwè 35. Kan poul bwè dlo, li pa bliye Bondye. chache 29. Jan chache, Jan twouve, Jan anbarase. di 56. Nèg di san fè, Bondye fè san di. 95. Vant plen di: gouyav mi gen vè. Vant vid di: kite m wè. dòmi 25. Fòk ou dòmi ak Jan pou konnen jan l wonfle. donnen 32. Jouroumou pa janm donnen kalbas. envite 47. Lè ravèt vle fè dans, li pa janm envite poul. fè 83. Ti nèg fè sa l kapab. Gwo nèg fè sa l vle. 74. Se bon kè krab ki fè li san tèt. 63. Piti piti zwazo fè nich. 45. Lawouze fè banda toutan solèy pa leve. 65. Prese kon ou prese, twò prese pa fè jou louvri. fiske 80. Si ou pa t ap fiske lesyèl, ou pa ta wè tan kouvè. fòse 96. W a fòse bourik janbe dlo, ou pa pe fòse li bwè dlo. gade 33. Kabrit gade je mèt kay avan l antre. galonnen 11. Bourik travay, chwal galonnen. gate 50. Maladi gate vanyan. gen(yen) 19. Dan pouri gen fòs sou bannann mi. 21. Dèyè mòn gen mòn. 26. Gen mèsi chen, se kout baton. 68. Ravèt pa janm gen rezon devan poul. 84. Ti chen gen fòs devan kay mèt li. goumen 64. Pòt tè pa goumen ak pòt fè. goute 55. Nan konpayi diri, ti wòch goute grès. kabicha 97. W ap kabicha pou manje manje moun chich. kanpe 72. Sak vid pa kanpe. kase 82. Souke tèt pa kase kou. klere 14. Chak koukouy klere pou je pa yo. koke 61. Pa koke makout pi wo pase men ou. konnen 15. Chat konnen, rat konnen, barik mayi a va rete la. 39. Kochon mawon konnen sou ki bwa pou l fwote. 53. Mò pa janm konnen pri dra. 75. Se soulye ki konnen si chosèt gen twou. 77. Se kouto sèl ki konnen sa ki nan kè yanm. 87. Tou sa ou pa konnen pi gran pase ou. kontre 38. Kan ou kontre zo nan granchemen, sonje se vyann ki te kouvri li. kouche 22. Fezè nat, li kouche atè. 58. Ou pa kapab kouche sou nat pou ap pale nat mal. kouri 40. Kouri pou lapli, tonbe nan gran rivyè. 57. Ou konnen kouri men ou pa konn kache. krache 48. Lò ou krache atè, li tonbe sou nen ou. kuit 66. Pwason genyen konfyans nan dlo e se dlo ki kuit li. 79. Se vye chodyè ki kuit bon manje. mache 73. Se pa kon chat mache li kenbe rat. manje 99. Yon sèl dwèt pa manje gonbo. 67. Rat kay manje pay kay. 92. Tout bèt nan lanmè manje moun, se reken ki pote move non. nouri 71. Sa ki ba ou konsèy achte chwal gwo vant nan tan lapli pa ede ou nouri li nan tan sèk. pale 62. Pale franse pa di lespri pou sa. pèdi 76. Se pa poutèt yon pen pou pèdi tout yon founo. pote 78. Se pa tout lè Magrit ale nan mache pou l pote bèl siwo. pouse 9. Bèf san ke, Bondye pouse mouch pou li. pran 86. Tizon dife di li fou, men li pa pe janm pran chemen larivyè. ranni 13. Chak bourik ranni nan patiraj li. rayi 69. Rayi chen, men di dan l blanch. respekte 18. Chik pa janm respekte pye gwo mouche. sere 70. Sa Bondye sere pou ou, lavalas pa pote l ale. sonnen 1. Abiye kon li abiye, kan midi sonnen fòk bourik Sendomeng ranni. souke 82. Souke tèt pa kase kou. tann 37. Kan ou ap tann soupe kanmarad, ou dòmi twò ta. tiye 3. Anbisyon tiye rat. 81. Sòt pa tiye, men sòt fè swe. 93. Twò gwo non tiye ti chen. touche 88. Tout venn touche kè. travay 11. Bourik travay, chwal galonnen. vann 20. De moun onèt vann chwal yo san lavant. vin(i) 49. M vin tire bèf, m pa vin konte vo. voltije 36. Kan malfini voltije, si li pa jwenn plim li pran pay. wè 31. Je wè, bouch pe. bèf 49. M vin tire bèf, m pa vin konte vo. 9. Bèf san ke, Bondye pouse mouch pou li. bourik 1. Abiye kon li abiye, kan midi sonnen fòk bourik Sendomeng ranni. 11. Bourik travay, chwal galonnen. 13. Chak bourik ranni nan patiraj li. 59. Pa kite bourik pou bat makout. 96. W a fòse bourik janbe dlo, ou pa pe fòse li bwè dlo. chat 15. Chat konnen, rat konnen, barik mayi a va rete la. 46. Lè vant chat plen, li di ke rat anmè. 73. Se pa kon chat mache li kenbe rat. chen 17. Chen gen kat pat, se yon sèl chemen li fè. 26. Gen mèsi chen, se kout baton. 6. Baton ki bat chen blanch lan, se li ki va bat chen nwa a. 69. Rayi chen, men di dan l blanch. 84. Ti chen gen fòs devan kay mèt li. 93. Twò gwo non tiye ti chen. chik 18. Chik pa janm respekte pye gwo mouche. chwal 11. Bourik travay, chwal galonnen. 20. De moun onèt vann chwal yo san lavant. 71. Sa ki ba ou konsèy achte chwal gwo vant nan tan lapli pa ede ou nouri li nan tan sèk. kabrit 100. Zafè kabrit pa zafè mouton. 33. Kabrit gade je mèt kay avan l antre. kochon 39. Kochon mawon konnen sou ki bwa pou l fwote. kòk 5. Avantaj kòk, se zepon. koukouy 14. Chak koukouy klere pou je pa yo. krab 74. Se bon kè krab ki fè li san tèt. lanbi 91. Tout bèt di yo gra, lanbi di: mwen menm tou. malfini 36. Kan malfini voltije, si li pa jwenn plim li pran pay mouch 9. Bèf san ke, Bondye pouse mouch pou li. mouton 100. Zafè kabrit pa zafè mouton. poul 47. Lè ravèt vle fè dans, li pa janm envite poul. 35. Kan poul bwè dlo, li pa bliye Bondye. pwason 34. Kal pwason pa lajan. 66. Pwason genyen konfyans nan dlo, e se dlo ki kuit li. rat 15. Chat konnen, rat konnen, barik mayi a va rete la. 46. Lè vant chat plen, li di ke rat anmè. 67. Rat kay manje pay kay. ravèt 47. Lè ravèt vle fè dans, li pa janm envite poul. 68. Ravèt pa janm gen rezon devan poul. reken 92. Tout bèt nan lanmè manje moun, se reken ki pote move non. vè 95. Vant plen di: gouyav mi gen vè. Vant vid di: kite m wè. vo 49. M vin tire bèf, m pa vin konte vo. zwazo 63. Piti piti zwazo fè nich. ent: Entèpretasyon s: Sinonim (mo tokay) sit: Sitiyasyon (nan sitiyasyon pwovèb sa a ka itilize) var: Varyant (o nivo ibyen / riral); varyasyon (pwovèb sa a genyen) |p| : Pwovèb paralèl [ ]: Tradiksyon [ r ]: Varyant riral [ vil ]: Vilgarize, vilgè, vilgarizasyon Mc CONNELL, H. JEAN-BAPTISTE, Pauris. VEDRINE, Emmanuel W.   Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:01", "url": "https://www.potomitan.info/vedrine/pwoveb.php", "image_url": null}
{"text": "Potomitan - Kisa pati politik Ayiti yo kontribye nan devlopman l?\n\nKisa pati  politik Ayiti yo kontribye nan devlopman l? Emmanuel W. VEDRINE 17 avril 2008 English version (an memwa Aimé Césaire, yon fa ki klere tout Karayib  la)  © Gabourg.com «Gade  pati politik mezanmi! Gade pati! Gade, gade yo!» Se  kri sa a ak anpil etonnman ki choke anpil moun apre tanpèt politik 1986  la lè anpil moun panse Ayiti ta pral kase koub wout chanjman an , men malerezman l ap woule desann nan falèz soudevlopman an. Jounen jodiya, pati politik fè kenken; yo pouse kou dyondyon apre yon move tan. Se yon fòm ONG ki dèyè lajan ak sipò blan epi ki wè pòch yo senpman ak objektif prensipal yo ki la pou pran pouvwa a ak yon filozofi matyavèl «jan m monte m monte» pou al piye kès leta a , epi pale anpil d e yon kriz politik y ap pale de li depi lè konkonm t ap goumen ak berejèn. Poukisa tout pati  politik sa yo Ayiti ? –– Si yo te reyèlman sousye de devlopman Ayiti , yo t ap antann yo pou yo konvèje an 3 pati politik dyanm epi yo ta eseye òganize eleksyon primè tankou sa fèt nan kèk gran peyi sivilize (pou fè eliminatwa) jiskaske 2 pati ta ale nan eleksyon final. Politisyen ayisyen pa avèg pou g ade sa k ap fèt la a Sendomeng, yon peyi vwazen ki deside mache nan wout devlopman k ote pa tèlman lontan ane sa a, yo sot inogire premye liy metro nan Karayib la pandan ke Ayiti p oko menm gen yon liy otobis nan Pòtoprens. Konbyen pati politik ki gen Sendomeng? Nou kwè pèp Ayisyen, jodiya, bouke ak blòf, diskou long an frans è , bèl pwomès ak pawòl taf y a politisyen de grenn gòch ap fè pou kontinye lolo yo. Pèp  la ap mouri grangou. Nou sot wè sa lotrejou kote magouyè pakapala tou  pwofite antre nan bann rara a pou kraze brize – toujou m enm  penpenp yo: yon dechoukay san fen pou kontinye kraze Ayiti. Pèp la rele  aba «lavichè»! Pèp la rele aba blofè k ap pran woulib sou do pèp! Men  kisa ki fè lavichè a? Premyèman, pwoblèm n ap wè jodiya, se rezilt a sa gouvènman pa t fè depi kèk tan nan istwa Ayiti; se yon kansè politik ki dejenere. Ayiti toujou rete  mazora apre ale vini gouvènman –– Gouvènman  monte gouvènman desann men Ayiti Cheri toujou rete mazora. Tout avan e  aprè Dezyèm Gè Mondyal, bagay yo pa t janm pi bon pase sa Ayiti. Si yo  te pi bon, poukisa Ayisyen t ap pran bato pati al Kiba, al  koupe kann Kiba, al fè tout vye travay Kiba? Poukisa Baptista lage chen  dèyè yo Kiba nan fen ane 50 yo, yo sezi byen yo epi yo anbake yo de men  vid pou Ayiti? Poukisa yo te toujou ap pase anba fil pou al koupe kann  Sendomeng, fè tout vye travay Dominiken yo p ap fè? Poukisa Troujillot  te jwenn jwen pou l fè jenosid 1937 la? Donk lè nou mete tout  kesyon sa yo ansanm, nou konkli ke bagay yo te toujou pa t mache byen  pou majorite Ayisyen epi politisyen Ayisyen (anpil nan yo) te toujou pa  t gen nen nan figi yo lè, depi lontan, yo t ap maltrete Ayisyen tankou  chen nan lòt kote nan Karayib la; yo t ap depòte yo. Eske menm istwa sa  yo pa repete jounen jodiya? Kisa gouvènman ki sou pouvwa di de Ayisyen  y ap trete kou chen nan tout rakwen Karayib la jodiya? Eske yo janm pale de sa? Eske yo gen plan pou ta fè  yo retounen Ayiti, pou ede yo, krete travay, aktivite pou yo? Gen yon rezon ki fè yo kite Ayiti (anpil, ladan yo, ilegalman). Kijan ou vle pou Ayiti pa ta gen lavichè lè oken politisyen pa ka kole tèt ak  lòt pou di: pwoblèm Ayiti ap konfwonte yo  se pwoblèm nasyonal yo ye, ebyen solisyon yo dwe nasyonal . Yo nasyonal paske  se pwòp lidè ayisyen ki kreye yo, paske se pwòp ayisyen ki kreye yo; donk nan tout  domèn (san distenksyon), si Ayisyen kapab rive chita ansanm pou medite sou pwoblèm sa yo, si  yo kapab rive fè yon egzamennkonsyans, ebyen nou rete kwè ke yo kapab fè kichòy  pou kòmsanse solisyone pwoblèm Ayiti. Donk ann panse a konbit nan tout domèn pou devlopman Ayiti. Ann panse a ofri kèk nan tan nou volontèman  pou ede Ayiti. Ann panse a sa nou kapab fè de positif pou jenerasyon k ap leve  jodiya pou l pa tounen zenglendo, kidnapè, politisyen raketè demen. Ann panse a  bon dòz edikasyon li bezwen pou l  ede sosyete a demen epi pou l fyè de tèt li. Ayisyen pèdi  fyète yo –– Majorite  ti Ayisyen (kit yo Ayiti, kit yo nan dyaspora a) pa fyè de tèt yo  jodiya e nou pa kapab di yo pa gen rezon. Wi, yo gen rezon lè yo wè  jenerasyon ki devan yo pa regle anyen serye, pa kite okenn modèl  pozitif pou yo suiv. Yon kokenn zotobre matiniken ale nan peyi san  chapo jodiya ,  an palan de Aimé Césaire . Yon kokenn powèt, yon kokenn òm politik ki  lite pandan plis pase 50 ane pou devlopman Matinik. Men sa se yon modèl  pozitif pou tout Matiniken, e nou ka di pou menm nou menm Ayisyen pase  Césaire, li menm etan youn nan gran ekriven, dènye potomitan Mouvman Negritid la e politisyen nwa ki soti nan Karayib tou pa t rate pale de  istwa d Ayiti;  donk nou ka di Ayiti te sèvi l yon sous enspirasyon. Men jounen jodiya,  kilès politisyen Ayiti nou ka konpare ak Césaire, an tèm lanmou  patriotik? Donk nou bezwen modèl pozitif pou Ayiti nan tout domèn. Kout rèl resan pèp ayisyen an –– Kout rèl resan pèp ayisyen an gen pou wè grangou , lavichè , ensekirite tou. Men kisa Ayiti pwodui? Anpil nan nou, depi nou te piti n ap fè jakorepèt nan kèk liv ki di : Ayiti se yon peyi agrikòl .  Gwo mo! Epi tout kote nou pase Ayiti, nou wè dlo ap gaspiye koule al  nan lanmè; ti malere peyizan menm ap priye Bondye pou lapli tonbe pou  yo ka plante. Kote mesye agonòm, ki pèdi tan etidye nan inivèsite  Ayiti, lòtbò yo? Kisa k nan tèt yo, kaka kalbas? Kisa yo pwopoze pou  ede ak agrikilti sou fèy papye? Kote mesye enjenyè  ki pèdi tan etidye  nan inivèsite Ayiti, lòtbò yo? Eske yo ka trase wout? Pon? kanal? Kisa yo pwopoze menm sou fèy papye ?  Kote mesye politisyen ki sou pouvwa yo, ki dèyè pouvwa, ki anpàn  pouvwa? Eske yo pa konnen gen dlo k ap gaspiye prèske tout kote Ayiti?  Ki sistèm yo ka adopte pou kapte dlo sa yo pou ede peyizan wouze tè san ke yo pa bezwen depanse milyonven? Kisa yon senatè, yon depite eseye fè pou ede zòn kote l soti a? Eske l konn pwoblèm zòn kote l soti a? Eske  l konn problèm moun zòn sa a? Ki pwojè l pou devlopman zòn sa a si l  gen youn? Ki pwojè kominotè li ankouraje nan zòn sa a apa vin ranse  lachanm, byen kostime ak chemiz blan /bouton pwayè, bèl vès byen chè  anba yon tanperati ki cho kou dife. Sèjousi, yo vin lachann ak revòlvè  pou koresponnn ak kòlèg yo pa ka antann avè yo. Wi, yo fè sa paske  Ayiti tounen yon peyi kòbòy : tout moun gen zam pase pa gen leta k ap  kontwole zanm; leta an vakans manch long. Sou pwodiksyon –– Tounen  sou koze pwodiksyon an, nou rete kwè ke Ayiti p ap janm fè yon pa kita  yon pa nago san ke tout politisyen pa ka mete tèt yo ansanm pou  konsantre sou enpòtans lansman pwodiksyon agrikòl epi yon kontwòl sou pwodui etranje k ap antre jan yo vle nan peyi a , san oken vrè kontwòl leta pou y al toufe epi dekouraje pwodui lokal yo. Anpil nan nou bouke tande koze tankou: peyi etranje refize A yiti devlope, peyi etranje ap toujou kanpe an kwa pou Ayiti pa devlope . Tout sa se bobin! Pawòl tafya! Si gen kontra matyavèl anbachal ki fèt, s e toujou frè Ayisyen ki siyen yo, donk sous pwoblèm nan toujou sot nan Ayisyen. Se Ayisyen menm (po nwa, po klè, po wouj, ti zòrèy) ki kanpe an kwa nan wout devlopman Ayiti a. Lè Ayisyen refize pale de reyalite Ayiti , li toujou chèche p retèks pou l blame blan (etranje) pou sò Ayiti. Depi 1804, nou poko janm wè yon blan je vèt cheve siwo chita  pou chèz boure a; donk se Ayisyen k ap gouvène; se Ayisyen ki kaptenn  bato a (menm si yo te deside pran lòd anba anba nan men konpè blan magouyè pou kenbe pouvwa, vann peyi Desalin nan – sa toujou rete yon chwa endividyèl). Si tout moun nan yon zòn Ayiti ta deside fè yon bagay pozitif pou zòn sa a, mwen pa kwè gen van tanpèt ki ta ka kraze solidarite pou atenn objektif yo. Ebyen si tout politisyen Ayiti (sa k sou pouvwa,  sa k anpàn pouvwa, sa k swaf pouvwa) ta rive dakò pou pouse kabwèt  devlopman Ayiti a, nou pa kwè oken peyi etranje sou latè ta ka estope yo kèlkeswa animozite ki ta nan kè peyi sa yo pou Ayiti. Kisa Ayiti ka pwodui ? –– Se yon kesyon kèk moun ka poze. Men echantiyon sa l pwodui: bannann, diri, fri, kafe, kakawo, kann, legim,  mango, mayi, patat, pitimi, pwa, yanm … ajoute sou sa. Sa vle di: si  reyèlman te gen gouvènman ki pa t ap ranse lè yo monte sou pouvwa, yo ta pral  pran pwodiksyon sa yo an  konsiderasyon pou fè sa yo kapab pou ogmante volim yo ak koutmen yo ta bay  peyizan pou fè sa (e.g., etablisman bank agrikòl, sibvansyon pwodui kouwè  angrè, pwojè irigasyon, bonjan zouti, elt). Nou pa ka pale de agrikilti epi pou  n ta kite elvay dèyè. Nou bezwen vyann pou n manje, nou bezwen lèt pou n  bwè … Ki pwoblèm peyizan yo ap konfwonte nan koze elvay la? Toudabò, se yon  koze ki dan griyen, poko gen elvay vrèman Ayiti k ap pwodui volay , pwason , bèf , kabrit, kochon kreyòl … pou mache lokal  la. Bèt yo mal nouri, yo bezwen swen veterinè tou. Kisa mesye politisyen yo di  nan sa? Kisa gwoup moun ki vle wè chanjman Ayiti di nan sa? Kote gwoup moun k  ap di yo pwogresis yo? Eske nou bezwen yon modèl tout bon pou n gade (pa ekz. ibrid  bèf, kabrit … pou kwaze yo pou bay pi bon rannman)? Ane sa a mwen t ap gade yon  pwogram sou yon kalite bèf nan peyi Laolann kèk peyi Afriken adopte kwaze yo  pase yo bay anpil lèt; se yon pwogram pou Ayiti ta panse a li. Gen yon seri gwo  kabrit /chèv afriken ki bay anpil lèt e lèt kabrit se yon vitamin totalkapital  ki te ka konbat malnitrisyon Ayiti. Pouki Ayiti, gwoup moun Ayiti pa panse a  enpòtasyon gwoup kabrit sa yo? An  rezime, nou te ka kontinye diskite e elabore sou sijè a, “Pati politik  vs. Devlopman Ayiti”, yon sijè nou te ka pran pou ekri yon liv. Men la  a, nou vle ratresi l kote nou jis mansyone l avèk kèk pwen enpòtan ki  gen pou wè ak Reyalite Ayiti, pwoblèm ke tout gouvènman ki te pase nan tèt pouvwa a pa t janmen adrese pou ta reyèlman kòmanse solisyone kèk nan problèm prensipal anpil Ayisyen ap konfwonte e pwoblèm ki fòse yo kite Ayiti  kote anpil nan yo fè sa ilegalman pou ale nan lòt kote nan Karayib la  kote y ap maltrete yo depi prèske yon syèk, y ap depòte yo adwat agoch.  Se menm pwoblèm, menm istwa sa yo ki repete jounen jodiya nan venteyinyèm syèk kote politisyen ayisyen,  patikilyèman sa yo ki sou pouvwa eseye iyore tray yo, epi yo pa eseye  fè anyen ak pouvwa yo, pa sèlman pou ede yo retounen Ayiti , men tou yo pa eseye fè anyen Ayiti pou evite flo Ayisyen ilegal ki pral  Sendomeng ak lòt kote nan Zantiy yo dèyè lavi miyò, yon rèv ki pa janm  tounen yon reyalite pou anpil nan yo . (Emmanuel W. Védrine)  Nouvo liv otè a ki gen pou pran lari an 2008 la: Li  atik anba yo pou rafrechi memwa w sou devlopman Ayiti: Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:03", "url": "https://www.potomitan.info/vedrine/pati.php", "image_url": null}
{"text": "Potomitan - Teknik pou fòmile yon sijè rechèch pou tèz, e oryantasyon bibliyografik\n\nTeknik pou fòmile yon sijè rechèch pou tèz, e oryantasyon bibliyografik Emmanuel W. Védrine  Photo courtesy: Fessando  Suffren . 20 avril 2021 mizajou  5 me 2021 English • Español • Kreyòl Èske w pran yon kou deja sou metòd  rechèch e oryantasyon bibliyografik (an  n di nan domèn lengwistik pa egzanp) ? Èske w janm pran  an konsiderasyon pwa bibliyografi genyen nan tout domèn rechèch? Kisa w ap eseye pwouve nan yon rechèch ? Ki metòd ou pral itilize pou atenn objektif rechèch sa a? Nou poze kat kesyon sa yo nan  kòmansman atik la, yon fason pou satouyèt lespri. Nou te ka vin avèk plis  toujou. Pou etidyan oubyen pwofesè nan inivèsite an Ayiti, depi yo gade tit  atik sa a, anpil ka ap pouse katchil (panse), grate tèt, e antre nan fondèt  imajinasyon. Gade atik Koudèy sou edikasyon siperyè Ayiti : yon lòt etap apre nivo segondè , seksyon sou « memwa de sòti ou mémoire de licence ». Pou  etidyan nan inivèsite ameriken, se pa tèlman yon tèt fè mal lè y ap pale de  rechèch, fè rechèch, e metòd pou fè rechèch. Depi nivo elemantè nan peyi  Etazini, yo kòmanse montre elèv kijan pou fè rechèch (sou diferan sijè). Pa gen  kesyon bat pakè tankou elèv nan lekòl  Ayiti (pou vin resite nan klas, san konprann sa y ap resite a anpil fwa nan yon  lang ki pa lang natif natal yo). (Anseyan) Ameriken, nan nivo sa a, pa antre ak  yo nan teyori (abstrè); sa se  pou nivo inivèsitè pi devan. Annatandan, anfaz la ta pito sou pratik . Mèt oubyen metrès la vin nan klas  la ak yon lis pwojè pou gide oswa ede yo. Konsa, endividyèlman, yo menm yo  kapab chwazi sou ki sijè yo ta renmen travay. Yo rele sa pwojè (yo gen pou prezante l devan klas la, esplike l, san bat  pakè). Bibliyografi — Sous yo  pral gade, li e envestige pou pwojè (yo chwazi travay sou li) a. Sètènman,  anseyan an kapab ede yo, fasilite yo jwenn bibliyografi pou gade, tout materyèl  ki disponib an liy (ou sou entènèt la) nan kad pwojè y ap travay sou li a. Chak  lekòl Etazini (nivo elemantè, mwayen, segondè, e inivèsitè) gen yon bibliyotèk  ladan. Chak minisipalite oubyen komin kote elèv la abite, gen yon bibliyotèk  piblik. Elèv la ka travay sou pwojè l ladan; li ka prete liv , dokiman , materyèl (odyo, vizyèl, odyovizyèl ) tou pou fè rechèch san pwoblèm. O nivo inivèsitè, nan peyi Etazini, li pa obligatwa pou ekri yon tèz de sòti pou nivo lisans , mastè ( metriz ). Gen kèk pwogram mastè kote etidyan an ka prezante yon tèz, men se ta yon opsyon (si etidyan an vle vin familye ak rèchèch avanse, si l ap  kontinye pou nivo doktora kote l obligatwa pou prezante yon tèz,  alesepsyon etidyan an dwa e an medsin ki pa gen obligasyon tèz pou prezante byenke se yon diplòm  doktora (J.D – Juris Doctor, Doctor of  Jurisprudence ; M.D – Medicinae Doctor (laten) , Doctor of Medicine ) y ap  gen tou. Depi premye sik inivèsitè (nivo lisans ,  oubyen sa yo rele bachelor level Etazini, Kanada…), li obligatwa  pou tout etidyan pran kèk kou ki prepare, oryante yo pou rechèch, metòd pou fè rechèch, bibliyografi pou konsilte (tout sa k  pibliye nan domèn lan: tèlke atik ki  ta parèt nan revi  syantifik tanzantan, e tout inivèsite ameriken abòne revi sa yo — kote yo klase nan bibliyotèk inivèsitè chak inivèsite). Lè yon etidyan deside prezante yon tèz ,  dabitid li fè sa ak yon pwofesè ki espesyalize nan domèn lan. Li pran kou ak  pwofesè sa a (davans); li konnen pwofesè a; li ka menm asistan rechèch li, kote  youn familye ak lòt byenke ap gen yon komite pou tèz la (ak plis pwofesè ladan  l). — Donk, etidyan an kapab deside sou ki sijè li ta renmen travay; youn petèt  anpil moun poko travay sou li, oubyen youn ke l ta renmen esplore an pwofondè . Etidyan an ka diskite tout sa  ak direktè tèz la. Direktè sa a ka pwopoze etidyan an kèk sijè tou, depan de  fleksiblite l. Dire tèz doktora  a — Gen etidyan ki ka finalize tèz yo nan yon ane (si yo t ap rasanble done  yo bezwen gade depi kèk tan, epi yo te gen yon ide sou kisa yo vle travay). Gen  sa yo tou ki ka pran kat ane ap travay sou yon tèz doktora. La a, nou kapab wè chak  etidyan pa travay ak menm rapidite oubyen rit. Pafwa sa kapab depan de sa y ap  eseye montre oubyen analize, e plis fouy yo gen pou fè, ki ka mande yo vwayaje  (al lòt andwa, peyi, suiv kèk seminè, rankontre kèk espesyalis nan chan d etid yo pou entèvyouwe). Pafwa,  pwofesè konn pa met anfaz sou longè yon tèz, men pito sou kontni l. Donk  n ap jwenn tèz doktora ki konn pa menm san paj longè, kèk ki ka san epik paj, e  pi long toujou. Etap rechèch  la — Globalman, etidyan an dwe gen yon ide jeneral sa l vle prezante nan  rechèch la, kote l ka diskite sa ak direktè tèz la, oubyen pwopozisyon direktè a sa l vle fè.  Konsa, etidyan an pral konnen nan ki direksyon rechèch la prale, e diferan etap  yo pou pase – tèlke pa egzanp: biyografi (endividyèl) pou verifye travay konplè yon  otè, oubyen ansanm travay li reyalize, biyografi  gwoup otè (nan  chan d etid la), e bibliyografi (ansanm  travay plizyè otè) pou konsilte (lokalizasyon yo), bibliyografi revi syantifik (ki pibliye atik sou yon domèn presi,  oubyen ki ka kouvri tout domèn sa a) entèvyou (pou fè, e anrejistre pou voye yo bay imel  oubyen pou al travay sou transkrip yo pi devan), kòmantè  sou travay kèk otè , kòmantè sou sa moun di nan entèvyou yo pou analize, liv pou prete (nan bibliyotèk), materyèl etidyan an te itilize nan kèk  kou li t ap pran (tèlke atik pwofesè  a te distribiye nan klas), e materyèl pou prete nan lòt bibliyotèk inivèsitè ( interlibrary  loan , oubyen prete dokiman atravè rezo bibliyotèk ). Pou retounen sou revi  syantifik , yo ta  plis disponib nan lang anglè (jodiya) nan prèske tout inivèsite nan lemonn,  kote anpil ta abòne yo. Nan kad Ayiti, lang anglè a an reta nan ansèyman e metriz li pou l ta antre danble nan lekòl, depi senkyèm  ane fondamantal (menm jan sa fèt nan anpil peyi jodiya), kote elèv la gen tan  metrize l rapidman depi kòmansman nivo segondè (kòm lang etranje). Sa ta bay  elèv aksè li yon dividal materyèl nan lang sa a, e pi devan atik syantifik ki disponib ladan (ki pa  tradui ni an fransè, ni an espayòl ( kòm lang etranje y ap anseye, malman, nan nivo  segondè Ayiti). Jeneralman palan, bibliyotèk  inivèsitè Etazini, e chak fakilte oubyen depatman (selon domèn etid li)  abòne revi yo bezwen. Pwofesè  (diferan fakilte) konn fotokopye atik yo bezwen (swa pou rechèch pèsonèl yo,  swa pou pataje yo ak etidyan nan klas, oubyen fè konpilasyon yo). Sèten kou ka pa gen liv y ap sèvi kòm tèks ki ta disponib pou  achte. Pafwa gen liv yo pa enprime ankò; yo pa disponib sou mache a. Enstriktè klas  la kapab fè konpilasyon atik li vle etidyan yo li, pandan  semès oubyen trimès y ap suiv kou a. — Pou sa yo ki Ayiti, ki pa gen aksè a yon  michan bibliyotèk inivèsitè (youn ki  ta byen ekipe), yo fè fas a pwoblèm elekstrisite ,  pwoblèm koneksyon entènèt ( wi-fi ), donk aksè a tout materyèl sa yo  pa bagay fasil. Lè nou panse a fondèt pwoblèm bibliyografi a nan kad inivèsite an Ayiti, nou ta pwopoze kèk solisyon sa k ka fèt pou  amelyore sitiyasyon an: An rezime, se tout yon plezi pou  n envite ou gade modèl travay  bibliyografik nou (an liy) — Twenty Five Years of Research and Publications on Haiti,  the Haitian Diaspora and on Haitian Creole :  25 Vennsenk Ane Rechèch ak Piblikasyon sou Ayiti, Dyaspora Ayisyen, e sou Kreyòl Ayisyen. N ap  swete l sèvi kòm modèl, e enspirasyon pou tout pwofesè ak etidyan ayisyen, pou  yo menm tou panse pote kontribisyon pa yo nan kòve oubyen konbit sa a nou  tanmen, e ki dwe kontinye. Pa bliye rechèch bibliyografik pa youn ki janm konplè. Fò gen pase men (ti travay  edisyon) ki dwe fèt ladan l tanzantan pou ajoute sa k manke. Se menm jan ak  travay sou diksyonè , pou vin ak nouvo edisyon. — Seksyon « Tèks Anekse » a non sèlman  ap ba ou yon echantiyon  bibliyografi nou travay sou yo deja, men tou yo kapab toujou  revize pou mete yo ajou. Pou seksyon « Tèz  ki an rapò ak Ayiti », nou eseye kouvri ventyèm e venteyinyèm syèk (jiska 2020). Nou pa rate Repiblik Dominikèn  (vwazen nou) nan kad rechèch bibliyografik nou, e lè Dr Leonel Fernandez  (ansyen prezidan repiblik vwazen an) te an vizit nan University of Massachusetts- Boston,  te wè rechèch nou an pou Ayiti ( An Annotated  Bibliography On Haitian Creole …). Ak tout sajès li, li te mande n si n kapab fè  yon rechèch  Bibliyografik tou  pou Repiblik Dominikèn ; nou te twò kontan reponn li «wi», e nou pa t pèdi tan  fè l, epi prezante l nan Dominican-American National Roundtable , 8èm Konferans Ànyèl; ki te fèt nan University of  Massachusetts-Boston, Oktòb 2005 . — Se sèten nou ka rate kèk tit (nan rechèch  bibliyografik nou pibliye yo), donk nou konte sou tout lektè, chèrchè pou ta  siyale nou sa k manke, oubyen tou yo kapab sikile bouskay yo fè (tèlke tit e otè ki ta manke yo)  sou diferan fowòm, yon fason pou ede nou dokimante tout bagay. N  ap di ou mèsi davans pou konpreyansyon ou. DEGRAFF, Miichel . Platfòm  MITI-Ayiti pou yon lekòl tèt anwo . ENCARNACIÓN, Luis Armando  Cuevas. Mouvman pou kreyòl nan lekòl  Ayiti .  [Koutwazi:  òganizasyon ITIAHaiti ]. HAITI, a directory of publications : AYITI, yon  ànyè piblikasyon . HOEFER, M. (Jean Chrétien Ferdinand). Nouvelle biographie universelle depuis les temps les plus  reculés jusqu’à nos jours avec les renseignements bibliographiques et  l’indication des sources à consulter . HYPPOLITE, Michel-Ange . «Bèbè  Gòlgota: bouskay sitwayènte ak diyite». ( Translation from Haitian Creole to English by  Emmanuel W. Védrine). LORQUET, Joël . Boukan Dife Literati ak Joël Lorquet , lexical data (edited by) Emmanuel W.  Védrine. VALDMAN, Albert . Brief Curriculum Vitae . (Books in the field of Creole  and French Studies). Textbooks and Manuals (images). ---. English – Haitian Creole Bilingual Dictionary . 1148 p.  iUniverse. Bloomington, IN. 2017. Albert Valdman (editor). The “DICO Project”,  Vol. II. ( Emmanuel W. Védrine , Frenand Léger , Jacques Pierre , Nicolas André : native speakers editing team). ---. Chez-nous :  Branché sur le monde francophone , 4th ed. with C. Pons  & M. Scullen. Upper Saddle River, New Jersey: Prentice Hall, 2010; ed. 2014  Pearson. ---. Dictionary of Louisiana French: As Spoken in Cajun,  Creole, and American Indian Communities . With K. Rottet  et al. Jackson, MS: University Press of Mississippi, 2009. ---. Point de départ . With C. Pons  and M. Scullen. Upper Saddle River, NJ: Prentice Hall, 2009. ---. Haitian  Creole-English Bilingual Dictionary (the “DICO Project”, Vol. I). 2007. 781  +xxxiv p. Indiana University–Creole Institute. ( Emmanuel  W. Védrine , Frenand Léger , Jacques Pierre , Nicolas  André :  native speakers editing team). ---. Essays in French Linguistics . 2005. 145 p. ISBN: 9781894508445,  1894508440. Volume 25 of Language, media &  education studies . ---. Haitian Creole :  Structure, Variation, Status, Origin . Sheffield:  Equinox Publishing. 2015. [ Reviewed by Philipp Krämer; review ed  by Sibylle Kriegel]. ---. Ann pale kreyòl (1988, 265  p.); edition 2001 ISBN 10: 092923605X;  ISBN 13: 9780929236056. [Haitian Creole, textbook; Foreign Language Study]. Reviewed by John M. Lipski, University of  Florida. Journal of Pidgin and Creole  Languages , 6: 2 (1991), pp 285-288. “ Ann pale Kreyòl by Albert Valdman is one of the  best manuals I have used to teach Haitian Creole. I would recommend it to  anyone who is teaching Haitian Creole or any foreign language (as a good model  to look at). The book can be used for Haitians who are learning English (as  second language). The author, in a way, kills two birds with one stone with  this publication. (Emmanuel W. Védrine, instructor of Haitian  Creole, French, ESL and Spanish ”). [This set of  instructional materials is designed to provide beginning and intermediate  learners of Haitian Creole with a foundation in the phonology, grammar, and  vocabulary of the language. It is intended for use by individuals wanting to  communicate with monolingual Haitians. A revision of earlier materials, this  set emphasizes authentic representation of Haitian language and culture,  focuses on interpersonal communication needs, and uses an officialized  spelling, which is explained in the introductory section. The materials consist  of 25 lessons, each containing some or all of the following components: a  situational dialogue, vocabulary list and exercises, notes on specific  grammatical constructions, review exercises, listening comprehension practice  exercises keyed to a recorded text (not included), spelling exercises, and  reading texts on Haitian geography and history. Lesson topics include  introductions, getting and giving directions, school and classroom, clothing,  objects of daily use, families, farming, telling time, laundry, describing  things, travel and transportation, self- and medical care, shopping, food and  restaurants, weather, magic and superstition, community life, and polite or  socially appropriate behavior. A Creole-English glossary is appended. (MSE).  Reference https://eric.ed.gov/?id=ED356617)]. ---. A Dictionary of Louisiana  Creole (collab., 1998). [Louisiana Creole,  textbook]. ---. French and Creole  in Louisiana (1997). [ Reviewed by Felice Anne  Coles, University of Mississippi; Reviewed by Terry Nadason, University of  Alberta]. ---. A Learner’s Dictionary of  Haitian Creole (1996).  [Haitian Creole, textbook]. ---. and Scott, Foresman. Viens Voir! 1990.  ISBN: 0673350401, 9780673350404. 590 p. [French language, textbook]. ---. Haitian  Creole-English-French Dictionary (1981).; Vol.  II. (French-Creole index, English-Creole index) ISBN 9780929236049, 0929236041.  298 p. [Trilingual dictionary] ---. Dis-Moi! High  School French Level I , Student  Edition. 555 p. [French language,  textbook]. ---. Historicity and  Variation in Creole Studies (1981). [International  Conference on Theoretical Orientations in Creole Studies (1979: St. Thomas,  V.I).] Ann Arbor, MI: Karona Publishers, Inc. 1981. pp xi + 126. Reviewed by  Charles A. Ferguson, Stanford University. Studies in Second Language  Acquisition, Vol 5, Issue 1. Fall 1982, pp  125-127. ---. Créole et enseignement primaire en Haïti (1980). 225 p. [Creole in  schools in Haiti] ---. Haiti –Today and  Tomorrow (1984). ---. Le créole:  structure, statut et origine (1978). [Creole Linguistics,  Syntax, Sociolinguistics, Creole Genesis]. ---. Pidgin and Creole  Linguistics (1977)  ( co-edition ). ---. and  Scott, Foresman. Son et Sens . 356 p. [French language,  textbook]. ---. Introduction to French Phonology and  Morphology . Pub  Newbury House. 1976. 220 p. [French Linguistics]. ---. Basic Course in  Haitian Creole (1970). ISBN 9780884323747; ISBN: 0877501491. 351 p. [Haitian Creole,  textbook]. ---. Saint-Lucia  Creole Basic Course (collab., 1969). [Saint-Lucia  Creole, textbook]. (some) Articles and book chapters ---. \"Vers l’identification des  néologismes lexicaux du français de Louisiane\". In I. Neumann-Holtzschuh  & B. Bagola (eds.), L’Amérique francophone – Carrefour culturel et  linguistique . Frankfurt am Main: Peter Lang, 2016. pp. 281-304. ---. \" L’Akademi  Kreyòl Ayisyen et la standardisation du créole haïtien\". Etudes  Créoles , 33:1, 2015 [en ligne]. pp. 40-63. ---. \"L’élaboration d’une norme endogène  dans la valorisation du français vernaculaire en Louisiane\". In  Marie-Madeleine Bertucci (ed.), Les français régionaux dans l’espace  francophone . Langue, multilinguisme et changement social, Vol. 25.  Frankfurt am Main: Peter Lang, 2016. pp. 75-87. ---. \"Du français colonial aux parlers  créoles\". In A. Thibault, (ed.) Du français aux créoles:  phonétique, lexicologie et dialectologie antillaises . Paris: Classiques  Garnier, 2015. pp.  425-460. ---. \"On the  influence of the standard norm of Haitian Creole on the Cap Haïtien  dialect\". With A.-J. Villeneuve & J. Siegel. Journal of Pidgin  and Creole Languages 30:1, 2015. pp. 1-43. ---. \"Vers la reconstitution du français  colonial, cible de la colonisation\". In France Martineau & Terry  Nadasdi (eds.), Le français en contact. Hommages à Raymond Mougeon. Quebec:  Les Presses de l’Université Laval, 2011. pp. 393-414. ---. \"French in  the USA\". In Kim Potowski (ed.), Language Diversity in the United  States . Cambridge University Press,  2010. pp. 110-127. ---. \" Sur la diffusion du créole  haïtien standard \". In Etudes Créoles: Cultures et  Développement , 2008. pp. 165-193. VEDRINE, Emmanuel W. A Bibliography of Mémoire de Licence or Bachelor’s Theses Presented at FLA ( Faculté de Linguistique Appliquée )  Université d’ État d’ Haïti : State University of Haiti. ---. A Bibliography of Theses & Dissertations related  to Haiti (20th Century ). ---. A Bibliography of Theses and Dissertations related to  Cape Verde . ---. A Bibliography of Theses and Dissertations related to  Haiti (2011–2020) . (compiled by E. W. Védrine, Joseph Marcel Georges and Fessando Suffren ). ---. A Bibliography of Theses and Dissertations related to  Haiti (From 2001-2004 ). ---. A Bibliography of Theses and Dissertations related to  the Dominican Republic . E. W. Védrine, Andrés Paniagua. [Research  done upon the request of his Excellency, Dr. Leonel Fernandez, and presented at  the Dominican-American National Roundtable , 8th Annual  Conference; held at University of Massachusetts-Boston. Oct. 2005]. ---.   “A hidden norm in the  standardization process of Haitian Creole that would be acceptable by the whole  Haitian population and how to manage it”. Emmanuel W. Védrine (Presentation). Haitian Studies Association, 18th  Conference. University of Virginia, Charlottesville, VA. 2006. / [« Une norme sous-entendue dans le processus de  la standardization du créole haïtien qui serait acceptable par toutes les  couches sociales de la population haïtienne et comment la gérer ». Haitian Studies Association, 18th  Conference. University of Virginia, Charlottesville, VA. 2006. E. W. Védrine -- Biography ]. ---. A look  at Higher Education in Haiti: another step after secondary level | Koudèy  sou Edikasyon Siperyè Ayiti: yon lòt etap apre nivo segondè . ---. An Annotated  Bibliography on Haitian Creole: A review of publications from colonial times to  2000 . © 2003 by Emmanuel W.  Védrine and E. W. Védrine Creole Project. 700 pages. [ General Authors' Index (Endèks Jeneral otè); Index of Titles : Endèks Tit; Acknowledgements & General Introduction (Rekonesans e Entwodiksyon) pp  5; Abbreviations & Symbols used in this book : Abreviyasyon & Senbòl ki  itilize nan liv la, pp 20; In praise of the author ( Éloge de l’auteur : Lomeyans pou otè a); Chapter : Chapit I: A bibliography of Periodicals with publications on Kreyòl (268 entries :  antre, pp 26-35); Chapter : Chapit II (2): Agriculture , Flora and Fauna | Flòr e Fonn (61 entries :  antre, pp 36-43); Chapter III (3): Bibliographies (12 entries : antre, pp 44-47); Chapter : Chapit IV (4): Classification  by authors : klasman pa otè, pp 48-71; Chapter : Chapit V (5): Dictionaries, Glossaries, and Related Sources : Diksyonè, Glosè, e Sous ki an  rapò (130 entries : antre), pp 72-119; Chapter : Chapit VI (6): Education (edikasyon) Literacy (alfabetizasyon), and Teaching  Materials : e Materyèl didaktik /pedagojik (334 entries : antre) pp 120-165; Chapter :  Chapit VII (7): Folklores, Folk tales & Stories : Foklò, Iswa-kont &  Istwa (230 entries : antre, pp166-188); Chapter : Chapit VIII (8): General  Subjects : Sijè Jeneral (445 entries : antre), pp 189-254; Chapter : Chapit IX  (9): Geography and History : Jewografi e Istwa (63 entries : antre, pp  255-265); Chapter (Chapit): Grammar : Gramè (72 entries : antre) pp  266-279; Gramè Kreyòl VEDRINE Grammar of Haitian Creole (354 p., 1996); Kreyol  Without Toil : an introductory course to Haitian Creole ( version  to be printed : vèsyon pou enprime ) ; Sistèm Alfabè Kreyòl Aysiyen : The Haitian Creole Writing  System ;  Chapter : Chapit XI (11): Health & Hygiene : Sante e Ijyèn (52 entries :  antre) 280-283; Chapter : Chapit XII (12): Historical Linguisitcs : Lengwistik  Istorik (88 entries : antre, pp. 284-300); Chapter : Chapit XIII (13): Novels & Short Stories : Woman e Resi & Istwa Kout (108 entries :  antre) pp 301-319; Chapter : Chapit XVI (14): Orthography | Òtograf (112  entries : antre, pp 320-341); Chapter : Chapit XV (15): Plays (including related works : Pyès  teyal enkli zèv ki an rapò 88 entries : antre), pp. 344-357; Chapter : Chapit  XVI (16): Poetry : Pwezi /Powèm (204 entries :  antre), pp 358-380; Chapter : Chapit XVII (17): Proverbs : Pwovèb (54 entries :  antre), pp 381-392; Chapter : Chapit XVIII (18): Religious Studies : Etid  Relijye (145 entries), pp 393-403; Chapter XIX (19): Sociolinguistics :  Sosyolengwistik (119 entries : antre) pp 404-493; Chapter : Chapit XX (20):  Teaching Materials For Learners of Haitian Creole : Materyèl didaktik /pedagoji  pou moun k ap aprann kreyòl ayisyen (Kreyòl, 41 entries : antre) pp 432-435;  Chapter : Chapit XXI (21): Theoretical Linguistics : Lengwistik Teyorik (325  entries : antre) pp 436-471; Chapter : Chapit XXII (22); Chapter : Chapit  XXIII: Theses & Dissertations related to Haitian Creole : Tèz (metriz,  doktora) ki an rapò ak kreyòl ayisyen (75 entries : antre) pp 472-485; Chapter  XXII (22); Chapter : Chapit XXIII (23): Interviews with some Haitian Creolists,  Journalists and Authors (Entèvyou ak kèk kreyolis, jounalis e otè), pp 486-335  [Interview : Entèvyou #1: Charlot Lucien and Frankétienne (pp 486-490);  Interview : Entèvyou #2 (see Appendix );  Interview : Entèvyou #3: Nounous (Lenous Surprice) and Kaptenn Koukourouj  (Michel-Ange Hyppolite) pp 491- 496; Interview : Entèvyou #4: Emmanuel W.  Védrine and Roody Barthelemy (pp 497-500); Interview : Entèvyou #5 Edikatè à l’Edicateur : an Interview with  Haitian novelist Deyita (Mercedes Guignard on her novel Esperans Dezire : Yon entèvyou ak womansye Deita,  Mercedes Guignard sou woman li an Esperans  Dezire ), pp 500-503;  Interview :  Entèvyou #6 (see : wè Appendix );  Interview : Entèvyou #7: Yvon Lamour, Emmanuel W. Védrine, Keslèbrezo (Kesler  Brézault), Kaptenn Koukourouj (Michel-Angle Hyppolite)]; Chapter : Chapit XXIV  (24): General Authors’ Biographies : Bibliyografi Jeneral otè, pp 537; Appendix  (Part /Pati I, II, III - Theses and Dissertations related to Haiti : Tèz  (metriz, doktora) ki an rapò ak Ayiti (308 entries : antre, pp 572, 594, 600);  Index of Titles : Endèks Tit, pp 630; General Authors’ Index : Endèks Jeneral  Otè, pp 680; About the author : Sou otè a, pp 625. In praise of the author (Éloge de l’auteur : Lomeyans pou otè a). [Research presented the International  Linguistic Symposium in French Guyana, organized by IRD (Institut de Recherche  pour le Developpement). Spring 2003]. ---. (compiled by).An Electronic Teaching  Materials’ Model For Haitian Students And Teachers. (compiled by) E. W. Védrine : Yon Modèl  Materyèl Didaktik  pou Elèv e Pwofesè Ayisyen. [Bibliography]. ---.  (compiled by). Bibliographie  Haïtienne et Indices  Biographiques . (compiled by Emmanuel W. Védrine and Francesca Palli). [Online General  Bibliography Related to Haiti : Bibliyografi an liy ki an rapò ak  Ayiti]. ---. «ANSÈYMAN SAN ANSEYAN». Emmanuel  W. Védrine. — Pa ka gen bon jan ansèyman san  anseyan ki prepare ak materyèl didaktik disponib pou ede elèv ak anseyan. — Estrateji pou anseyan òganize matyè y ap anseye, e aplikasyon teknoloji nan ansèyman jodiya  kòm zouti esansyèl — Nesesite pou òganize konferans ou diskisyon atravè zoum pou  diskite tout sa, e rekòde yo pou itilize nan Seyans Fòmasyon pou anseyan Ayiti, e nan dyaspora. — Itilizasyon materyèl didaktik / pedagojik (nan  diferan nivo). Pa egzanp: kit tip materyèl (selon matyè ou sijè anseyan an ap  anseye), pou kilè (laj elèv yo, e  nivo alfabetizasyon yo), ki nivo moun  yo (èske tout ap fonksyone nan menm nivo, miwo / miba), ki laj yo (timoun, jèn, adil), pou ki rezon (objektif), materyèl ki  disponib deja (èske anseyan an lokalize yo), ki materyèl anseyan an bezwen ki pa egziste, ide pou fè kopi materyèl ki ra / tèlke kèk liv ki pa  disponib ankò sou mache a) : «TEACHING WITHOUT TEACHERS». Emmanuel W. Védrine.  — There can’t be good teaching without  prepared teachers and teaching materials available to help students and teachers. — Strategies for teachers to organize subjects they are teaching, and the application of technology in teaching  today as an essential tool — The necessity to organize conferences or discussions through zoom to discuss all that, and record them to be used in teachers’  training in Haiti, and in the diaspora. — The use of teaching materials (at different levels). For example: What type of materials (according to the subject(s) the teacher is teaching), for  who (students’ age, and their literacy level), what’s the people’s level (are all functioning at the same  level, up /down), what’s their age (children, teenagers, or adults), for what reason (objective), materials that are  already available (has the teacher  localized them), what  materials does the teacher need and that don’t exit, the idea of making copies  of rare materials such as some books that are no longer avaible on the  market)]. ---. Book of changes: the  preservation of Creole, a nuanced language … by William Orem. Research & Creative Activity, Vol.  XXIII, No. 1. April 2000. Indiana University. ---. Charla Lingwista Haitiano Emmanuel  W. Védrine na NAAM ( Curacao ). [On Haitian Creole Bibliography , 200 years of  publications. Courtesy of Myriam Lavache ( Kreyòl Pale, Kreyòl Konprann Institute of  Spoken Kreyol . Curacao; Richenel Ansano  (Director of NAAM]; Yaniek Pinedo Védrine (translator). 2016. ---. Collection of Haitian Education Materials  by Albert Valdman. ---. Dictionary of Haitian Creole  Verbs with Phrases and Idioms . Emmanuel W. Védrine. 1992. 246 Pages.  Publisher: Soup to Nuts. Cambridge, MA. ---. D.P.M - Kanntè (play)  by Jan Mapou: a bridge between fiction and reality. (Book review and  English translation of the book by Emmanuel W. Védrine). ---. Educational Resources and Orientation Training for  Haitian Teachers : Resous Edikasyonèl e Seyans Oryantasyon pou Anseyan Ayisyen.  (compiled by E. W. Védrine).  [Bibliography]. ---. English – Haitian Creole Bilingual Dictionary . 1148 p.  iUniverse. Bloomington, IN. 2017. Albert Valdman (editor). The “DICO Project”,  Vol. II. ( Emmanuel W. Védrine , Frenand  Léger , Jacques Pierre , Nicolas  André :  native speakers editing team). ---. English – Haitian Creole Computer Terms : Tèm Konpwoutè: Anglè – Kreyòl . Emmanuel  W. Védrine. ---. Èske w te pase nan kèk atelye ekriven avan w pibliye  premye liv ou? : Have you been to any writers’ workshop  before publishing your first book? [School teaching materials included in annexed texts section : Enkli  materyèl didaktik pou lekòl nan seksyon tèks  anekse ]. ---. First meeting with Eddy Le Phare . ('Lèt ak  Kilti' : “Letters and Culture”, radio program). ---. Haitian  Creole-English Bilingual Dictionary (the “DICO Project”, Vol. I). 2007. 781  +xxxiv p. Indiana University–Creole Institute. ( Emmanuel  W. Védrine , Frenand  Léger , Jacques Pierre , Nicolas  André :  native speakers editing team). ---. Haitian Creole Data base :  (source: Haïti Progrès ,  newspaper, 2004). [Model of edited database: Modèl bank done leksikal tou edite  pou lojisyèl ipèbaz (for hyper base software ]. ---. Haitian Creole Data base : Kri pou liberasyon (Cry for  liberation: a collection of poems in Haitian Creole). 2008. [Model of edited  Creole database (for hyper base software ) : Modèl bank  done leksikal tou edite (pou lojisyèl ipèbaz )]. ---. Haiti, a directory of publications :  Ayiti, yon ànyè piblikasyon . ---. Haitian Creole D-Base : Writings By Emanuel W. Védrine ( Part  I). ---. (compiled by). E. W. Védrine. Haiti’s  Super Web Directory & Diaspora : Gran Ànyè Elektwonik Ayiti & Dyaspora. ---. An Annotated Bibliography on Haitian  Creole: A review of publications from colonial times to 2000 .  © 2003 by Emmanuel W. Védrine and E. W. Védrine Creole Project. 700 pages. [ General  Authors' Index (Endèks Jeneral  otè); Index of Titles :  Endèks Tit; Acknowledgements  & General Introduction (Rekonesans e  Entwodiksyon) pp 5; Abbreviations  & Symbols used in this book :  Abreviyasyon & Senbòl ki itilize nan liv la, pp 20; In  praise of the author ( Éloge de l’auteur :  Lomeyans pou otè a); Chapter : Chapit I: A bibliography of Periodicals with publications on Kreyòl (268  entries : antre, pp 26-35); Chapter : Chapit II (2): Agriculture , Flora and Fauna | Flòr e  Fonn (61 entries : antre, pp 36-43); Chapter III (3): Bibliographies (12  entries : antre, pp 44-47); Chapter : Chapit IV (4): Classification  by authors : klasman pa otè, pp 48-71; Chapter :  Chapit V (5): Dictionaries, Glossaries,  and Related Sources : Diksyonè, Glosè, e Sous  ki an rapò (130 entries : antre), pp 72-119; Chapter : Chapit VI (6): Education  (edikasyon) Literacy (alfabetizasyon),  and Teaching Materials :  e Materyèl didaktik /pedagojik (334 entries : antre) pp 120-165; Chapter :  Chapit VII (7): Folklores, Folk tales & Stories : Foklò, Iswa-kont &  Istwa (230 entries : antre, pp166-188); Chapter : Chapit VIII (8): General  Subjects : Sijè Jeneral (445 entries : antre), pp 189-254; Chapter : Chapit IX  (9): Geography and History : Jewografi e Istwa (63 entries : antre, pp  255-265); Chapter (Chapit): Grammar :  Gramè (72 entries : antre) pp 266-279; Gramè Kreyòl VEDRINE Grammar of Haitian Creole (354  p., 1996); Kreyol Without Toil : an introductory course to Haitian  Creole ( version to be printed :  vèsyon pou enprime ) ; Sistèm  Alfabè Kreyòl Ayisyen : The Haitian Creole Writing System ;  Chapter : Chapit XI (11): Health & Hygiene : Sante e Ijyèn (52 entries :  antre) 280-283; Chapter : Chapit XII (12): Historical Linguisitcs : Lengwistik  Istorik (88 entries : antre, pp. 284-300); Chapter : Chapit XIII (13): Novels  & Short Stories : Woman e Resi &  Istwa Kout (108 entries : antre) pp 301-319; Chapter : Chapit XVI (14):  Orthography | Òtograf (112 entries : antre, pp 320-341); Chapter : Chapit XV (15): Plays (including  related works : Pyès teyat enkli zèv ki an rapò 88  entries : antre), pp. 344-357; Chapter : Chapit XVI (16): Poetry :  Pwezi /Powèm (204 entries : antre), pp 358-380; Chapter : Chapit XVII  (17): Proverbs :  Pwovèb (54 entries : antre), pp 381-392; Chapter : Chapit XVIII (18): Religious  Studies : Etid Relijye (145 entries), pp 393-403; Chapter XIX (19):  Sociolinguistics : Sosyolengwistik (119 entries : antre) pp 404-493; Chapter :  Chapit XX (20): Teaching Materials For Learners of Haitian Creole : Materyèl  didaktik /pedagoji pou moun k ap aprann kreyòl ayisyen (Kreyòl, 41 entries :  antre) pp 432-435; Chapter : Chapit XXI (21): Theoretical Linguistics :  Lengwistik Teyorik (325 entries : antre) pp 436-471; Chapter : Chapit XXII  (22); Chapter : Chapit XXIII: Theses & Dissertations related to Haitian  Creole : Tèz (metriz, doktora) ki an rapò ak kreyòl ayisyen (75 entries :  antre) pp 472-485; Chapter XXII (22); Chapter : Chapit XXIII (23): Interviews  with some Haitian Creolists, Journalists and Authors (Entèvyou ak kèk kreyolis,  jounalis e otè), pp 486-335 [Interview : Entèvyou #1: Charlot Lucien and  Frankétienne (pp 486-490); Interview : Entèvyou #2 (see Appendix ); Interview :  Entèvyou #3: Nounous (Lenous Surprice) and Kaptenn Koukourouj (Michel-Ange  Hyppolite) pp 491- 496; Interview : Entèvyou #4: Emmanuel W. Védrine and Roody  Barthelemy (pp 497-500); Interview : Entèvyou #5 Edikatè à l’Edicateur :  an Interview with Haitian novelist Deyita (Mercedes Guignard on her novel  Esperans Dezire :  Yon entèvyou ak womansye Deita, Mercedes Guignard sou woman li an Esperans Dezire ), pp  500-503;  Interview : Entèvyou #6 (see : wè Appendix ); Interview :  Entèvyou #7: Yvon Lamour, Emmanuel W. Védrine, Keslèbrezo (Kesler Brézault),  Kaptenn Koukourouj (Michel-Angle Hyppolite)]; Chapter : Chapit XXIV (24):  General Authors’ Biographies : Bibliyografi Jeneral otè, pp 537; Appendix (Part  /Pati I, II, III - Theses and Dissertations related to Haiti : Tèz (metriz,  doktora) ki an rapò ak Ayiti (308 entries : antre, pp 572, 594, 600); Index of  Titles : Endèks Tit, pp 630; General Authors’ Index : Endèks Jeneral Otè, pp  680; About the author :  Sou otè a, pp 625. In praise of the author (Éloge  de l’auteur : Lomeyans pou otè a). [Research presented the International  Linguistic Symposium in French Guyana, organized by IRD (Institut de Recherche  pour le Developpement). Spring 2003]. ---. (compiled by). An Electronic Teaching  Materials’ Model For Haitian Students And Teachers. (compiled by) E. W.  Védrine : Yon Modèl Materyèl Didaktik pou Elèv e Pwofesè Ayisyen.  [Bibliography]. ---. (compiled by). Bibliographie  Haïtienne et Indices Biographiques .  (compiled by Emmanuel W. Védrine and Francesca Palli). [Online General  Bibliography Related to Haiti : Bibliyografi an liy ki an rapò ak Ayiti]. ---. «ANSÈYMAN SAN ANSEYAN». Emmanuel W. Védrine. — Pa ka gen bon  jan ansèyman san  anseyan ki prepare ak materyèl  didaktik disponib pou ede elèv ak anseyan. — Estrateji pou  anseyan òganize matyè y  ap anseye, e aplikasyon  teknoloji nan ansèyman jodiya kòm zouti esansyèl — Nesesite  pou òganize konferans ou diskisyon atravè  zoum pou diskite tout sa, e rekòde yo pou itilize nan Seyans Fòmasyon pou  anseyan Ayiti, e nan dyaspora. — Itilizasyon materyèl didaktik / pedagojik (nan  diferan nivo). Pa egzanp: kit tip  materyèl (selon matyè  ou sijè anseyan an ap anseye), pou kilès (laj  elèv yo, e nivo alfabetizasyon yo), ki nivo moun  yo (èske tout ap fonksyone nan menm nivo, miwo / miba), ki laj yo (timoun, jèn,  adil), pou ki rezon (objektif), materyèl ki disponib  deja (èske anseyan an lokalize yo), ki materyèl anseyan  an bezwen ki pa egziste,  ide pou fè kopi materyèl ki ra / tèlke kèk liv ki pa disponib  ankò sou mache a) : «TEACHING WITHOUT TEACHERS». Emmanuel W. Védrine. — There  can’t be good teaching without  prepared teachers and teaching  materials available to help students and teachers. —  Strategies for teachers to organize subjects they  are teaching, and the application  of technology in teaching today as an essential tool — The  necessity to organize conferences or discussions through  zoom to discuss all that, and record them to be used in teachers’ training in  Haiti, and in the diaspora. — The use of teaching materials (at different  levels). For example: What type  of materials (according to the subject(s) the  teacher is teaching), for who (students’ age, and their literacy level), what’s  the people’s level (are  all functioning at the same level, up /down), what’s their age (children,  teenagers, or adults), for what reason (objective), materials that are  already available (has the teacher localized them), what materials does the  teacher need and that don’t exist, the  idea of making copies of rare materials such as some books that are no longer  avaible on the market)]. ---. Book of changes: the preservation of  Creole, a nuanced language … by  William Orem. Research  & Creative Activity, Vol. XXIII, No. 1. April 2000. Indiana University. ---. Charla Lingwista Haitiano Emmanuel W. Védrine na NAAM ( Curacao ). [On Haitian  Creole Bibliography , 200 years of publications. Courtesy of Myriam  Lavache ( Kreyòl Pale, Kreyòl Konprann  Institute of Spoken Kreyol ), Curacao; Richenel Ansano (Director of NAAM]; Yaniek  Pinedo Védrine (translator). 2016. ---. Collection of Haitian Education Materials by Albert Valdman. ---. Dictionary of Haitian Creole Verbs  with Phrases and Idioms .  Emmanuel W. Védrine. 1992. 246 Pages. Publisher: Soup to Nuts. Cambridge, MA. ---. D.P.M - Kanntè (play)  by Jan Mapou: a bridge between fiction and reality. (Book review and  English translation of the book by Emmanuel W. Védrine). ---. Educational Resources and Orientation Training for Haitian Teachers :  Resous Edikasyonèl e Seyans Oryantasyon pou Anseyan Ayisyen. (compiled  by E. W. Védrine). [Bibliography]. ---. English – Haitian Creole Bilingual  Dictionary . 1148 p. iUniverse.  Bloomington, IN. 2017. Albert Valdman (editor). The “DICO Project”, Vol. II. ( Emmanuel W. Védrine , Frenand Léger , Jacques Pierre , Nicolas André : native speakers editing team). ---. English – Haitian Creole  Computer Terms : Tèm  Konpwoutè: Anglè – Kreyòl . Emmanuel W. Védrine. ---. Èske w  te pase nan kèk atelye ekriven avan w pibliye premye liv ou? :  Have you been to any writers’ workshop before publishing your first book?  [School teaching materials included in annexed  texts section : Enkli materyèl didaktik pou lekòl nan  seksyon tèks anekse ]. ---. First meeting with Eddy  Le Phare . ('Lèt ak Kilti' : “Letters and Culture”,  radio program). ---. Haitian Creole-English Bilingual  Dictionary (the “DICO Project”, Vol.  I). 2007. 781 +xxxiv p. Indiana University–Creole Institute. ( Emmanuel W. Védrine , Frenand Léger , Jacques Pierre , Nicolas André : native speakers editing team). ---. Haitian Creole Data base :  (source: Haïti Progrès ,  newspaper, 2004). [Model of edited database: Modèl bank done leksikal tou edite  pou lojisyèl ipèbaz (for  hyper base software ]. ---. Haitian Creole Data base : Kri pou liberasyon (Cry  for liberation: a collection of poems in Haitian Creole). 2008. [Model of  edited Creole database (for hyper base software )  : Modèl bank done leksikal tou edite (pou lojisyèl  ipèbaz )]. ---. Haitian  Creole D-Base : Writings By Emmanuel W. Védrine (  Part I). ---. (compiled by). E.  W. Védrine. Haiti’s Super Web Directory  & Diaspora : Gran Ànyè Elektwonik  Ayiti & Dyaspora. [Bibliography]. ---. Interview with André Vilaire  Chéry . [On the evolution of Haitian Creole,  post dechoukay or  after February 7, 1986]. Indiana University–Creole Institute.  December  1999. / Yon Entèvyou ak Vilaire Chéry nan kad rechèch li sou yon envantè mo ak espresyon li  dokimantè nan konjonkti politik Ayiti a, soti 7 fevriye 1986 pou rive nan lan  2000]. ---. Interview with Serge Claude Valmé pour discuter ref. Gramè Kreyòl Védrine .  ('Radyo Vwa Lakay). Boston, Massachusetts. ---. Leksik kreyòl: ekzanp  devlopman kèk mo ak fraz a pati 1986 . Emmanuel  W. Védrine. ---. Lè Kreyòl kenbe w ( When  have a need for Kreyòl . (pdf, 32 KB). (Interview  avec the Haitian linguist, Emmanuel W. Védrine, celebrating his tenth year of research  on Haitian Creole”). Journalist Gotson Pierre. ---. Mouri pou libere Ayiti (short  story : istwa kout). English translation: Dying for Haiti’s  liberation , by the author; French translation: Mourir  pour libérer Haïti , Jean-S. Sahaï; German  translation: Sterben, um Haiti zu  befreien , Jnes Angela Pellegrini; Italian  translation: Morire  per liberare Haiti , Francesca Palli; Japanese  translation : Mihoko Tsunetomi; Latin translation: Vittore Nason;  Papiamentu translation: Muriendo  pa liberashon di Haiti , Yaniek Pinedo; Russian  translation: Karlova Ekatarina; Spanish translation: Morir  para liberar Haití , Miguel Calzada]. ---. New words and idioms  entering Haitian Creole : Mo nouvo ak espresyon  ki antre nan kreyòl. Emmanuel W. Védrine. [With the rapid development of  Haitian Creole (in the 20th and 21st century), and many of us who have the  chance observing it, the question we may ask is: What strategy we (who are in area of  linguistics, and research on the native language) can use to record this  development?... Certainly, we are encouraging all other  Haitian researchers (in the linguistic area) to think of the opportunity to  contribute also (while alive) in this sense… It can be done through recorded interviews (with  their phones, and then write down the transcript immediately after or send a  copy of the recording to their email to keep it as documentation, and them  later they can work on the transcript. They can also use videos, and publish  them online so that researchers can have access to them]. ---. Online Educational Resources and Orientation Training for Haitian  Teachers. ---. Path to the most ever  published bibliography research on Haitian Creole .  [Haitian Bibliography : Bibliographie  Haïtienne]. ---. Petit lexique du  créole haïtien . [historical linguistics]. Orèsjozèf Publications. 1995. 87  p. ---. Quelques plantes créoles et leurs noms latin : Kèk plant  Kreyòl ak non yo an laten . Emmanuel  W. Védrine. ---. Say it in Haitian  Creole, English and French: a trilingual glossary of phrases and idioms .  [Forthcoming / A trilingual Glossary for learners of Haitian Creole, English,  French and a guide for translators]. Emmanuel W. Védrine. Winter 2020. ---. Seventy Five Years of Research and Publications on Haitian Creole : 75 Swasannkenz  Ane Rechèch ak Piblikasyon sou kreyòl ayisyen]. [Haitian Bibliography :  Bibliographie Haïtienne]. ---. Some Haitian Creole Verbs  dealing with Haiti’s underdevelopment and development. ---. Standardizing  Haitian Creole : a round table  discussion. Haitian Studies  Association , 18th Conference. University  of Virginia, Charlottesville, VA. 2006. [Panel: Emmanuel W. Védrine, Marc Prou,  Albert Valdman, Josiane Huducourt-Barnes]. ---. (compiled by). Suzanne  Comhaire- Sylvain : a bibliography of her publications .  [Haitian Bibliography : Bibliographie Haïtienne]. ---. Tradiksyon yon entèvyou  ak Diana Guillemin “lang kreyòl” (Translation  of an interview with Diana Guillemin, Creole language). ---. Twenty Five Years of Research  and Publications on Haiti, the Haitian Diaspora, and on Haitian Creole .  [Vingt-cinq ans de Recherche et de  Publications sur Haïti, la Diaspora Haitienne et sur le Créole Haïtien : 25 Vennsenk Ane Rechèch  ak Piblikasyon sou Ayiti, Dyaspora Ayisyen, e sou Kreyòl Ayisyen]. - Haitian  Bibliography : Bibliographie Haïtienne. ---. Welcome to L’Asile (Lazil), a commune in Haiti : Byenveni nan Lazil, yon komin Ayiti . [Haitian Bibliography :  Bibliographie Haïtienne]. ---. What the author thinks : Sa otè  a panse . ---. Yon koudèy sou de  gran diksyonè sou  kreyòl ayisyen : A look  at two great dictionaries on  Haitian Creole . Amenajman lengwistik : Linguistic planning ; Ànyè elektwonik  Ayiti e Dyaspora ayisyen ( kilti,  dyaspora, edikasyon, istwa, lang, literati kreyòl, tradisyon ) : Electronic Directory of Haiti and the  Haitian Diaspora ( culture, diaspora,  education, history, language, Creole literature, traditions ); Etid kreyòl : Creole studies ; Bank done Kreyòl  Ayisyen : Database in Haitian Creole ;  Diksyonè sou Kreyòl Ayisyen : Dictionaries  on Haitian Creole ; Dokiman pou seyans oryantasyon pou Anseyan Ayisyen : Documents for training sessions for Haitian  Teachers ; Edikasyon bileng an kreyòl ayisyen – anglè : Bilingual education in Haitian Creole - English ; Esè (disètasyon)  an Kreyòl Ayisyen : Essays in Haitian  Creole ; Etid lang e Etid karibeyen : Languages and Studies of the Caribbean ; Kreyòl a baz fransè : French-based  Creoles ; Kreyòl atlantik : Atlantic  Creoles ; Leksik Kreyòl Ayisyen : Haitian  Creole Lexicon ; Lengwistik Kreyòl : Creole  linguistics ; Materyèl Edikatif an anglè e an kreyòl ayisyen pou lekòl Ayiti  : Educational material in English and  Haitian Creole for schools in Haiti ; Materyèl edikatif pou seyans fòmasyon  pou Anseyan Ayisyen : Educational  materials for Haitian Teachers’ Training ; Oryantasyon Anseyan Ayisyen : Haitian Teachers’ Training ; Pwojè  diksyonè e glosè : Dictionary and  glossary projects ; Resous edikasyonèl : Educational resources; Rezo Etidyan  Ayisyen Ayiti – Dyaspora e rechèch : Network  of Haitian Students in Haiti - Diaspora and research ; Trening e Oryansyon  pou anseyan ayisyen : Training and  Orientation Sessions for Haitian Teachers ; Revizyon e Edisyon dokiman an  Kreyòl Ayisyen : Reviewing and Editing of  documents in Haitian Creole . E. W. Védrine Creole Project , Inc. Boston, Massachusetts. USA * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:04", "url": "https://www.potomitan.info/vedrine/teknik.php", "image_url": null}
{"text": "Ayiti - Fot kilès si van okipasyon an vante fò Ayiti jodiya?\n\nFot kilès si van okipasyon an vante fò Ayiti jodiya? Emmanuel W. VEDRINE, 15 fevriye 2006 Ak nouvo vag eskandal nan kontaj vot eleksyon 7 fevriye a , nou kwè li lè li tan tou pou nou tout Ayisyen, san distenksyon, ta sispann blame blan pou sò nou epi pou n ta aprann solisyone pwoblèm nou san envite mouche blan kòm abit. Men elas! Kilè jou va jou? Kisa nou wè lè kèk manm KEP (Konsèy Elektoral Pwovizwa) + konplis lòt raketè (politisyen mele ak  blan mannan) sot fè ak vot pèp la? REPONS: sa ki jete nan fatra, antere, boule, anile, vot blan ki envante... Menm si mouche blan ta manipile yo (an kachèt pase li menm, l ap voye wòch kache men tou) men yo te ka menm demisyone pou pa pran lòd nan men zòt, pou montre diyite yo pou pa kite moun achte konsyans yo pou lasibab, ou pou grinkbak. Donk toutan vye mantalite restavèk sa a pa kapab rive chanje, enben imilyasyon an ap kontinye alagrandefouwo. Pwovèb la di nou: Lajan fè chen danse. Se vre wi. Donk devan grinbak magouyè pa fè bak. Se sa nou leve jwenn Ayiti: Konze toujou egziste apre lanmò Chalmay Peral. Ayiti chaje ak Konze jodiya ki kontinye ap trayi pèp la, pyetine l, eksplwate l. Kisa ki enpòtan pou n fè (nou menm ki ta renmen montre piblikman kote n kanpe)? REPONS: ann simen plan sa yo tout kote: Si mouche blan ap taye banda l jan vle Ayiti jodiya, pase lòd jan l vle, enben se pwòp frè nou Ayisyen (ki pa vle tande pawòl chanjman pou Ayiti ale nan yon nouvo direksyon dekwa pou tout pitit li souse yon zo, pou y al lekòl, travay, jwenn laswenyaj, bon kay pou rete, angaje yo nan yon aktivite, travay pou devlopman peyi a an konbit. Magouy p ap mennen Ayiti oken kote e nou wè l jounen jodiya (pa menm yon semèn apre yon si bèl eleksyon ki fèt nan lapè e devan je lemonn antye) men sektè dyabolik la (anti-chanjman an) toujou la: li te la an 1987 (ak makout yo, egz: deblozay Riyèl Vayan an), li te la an 1990 (ak Roger Lafontant [ doktè Mengele], reprezantan sektè makout la), li te la 30 septanm 1991 (ak Sedras [reprezantan sektè lame restavèk la, ak elit vomisman an], li te la an 2003 (ak yon ti klik elit vomisman + politisyen rat do kale pakapala ki manipile plizyè òganizasyon popilè pou regle koze yo onondipèp) epi li la jodiya atravè sèten manm KEP (ki fè tout mayen posib pou manipile vot pèp la) paske yo te gen tan achte konsyans yo pou plizyè milye grinkbak. Lè nou li yon pasaj nan Matye, li di nou: Avan ou wè pay ki nan je pwochen ou, gade pou wè si pa gen bout bwa nan je pa w avan . Donk, se chat kay ki toujou vann chat mawon. Pale anpil, bèl diskou, bèl analiz san mantalite chak grenn ayisyen pa janm chanje; sa ap toujou yon   lave men siye atè nan solisyone pwoblèm Ayiti. An nou chak pran yon ti moman pou fè yon egzamennkonsyans (fini ak lahèn, rankin, prejije (tout sòt), ògèy (lemwa), sispann choute sou lòt (voye toya sou lòt), sispann bay youn lòt non (pou fè difamasyon), konnen feblès nou, aprann fè otokritik, gade erè nou epi korije yo / pran konsyans de yo. Lèfini mande tèt nou: Kisa mwen fè deja de pozitif pou Ayiti peyi m? Kisa mwen fè deja de pozitif ki ka ede Ayisyen? Kisa mwen fè pou eseye leve onè Ayiti? Afè lekòl, se yon bagay ki prèske pa egziste Ayiti (an tèm preparasyon elèv ta dwe genyen sou enstriksyon sivik, yon sijè ki debat an gwo sou kèk fowòm). Ann panse a yon nouvo lekòl ayisyen nan sans sa a dekwa pou kòmanse enjekte dòz konsyans nan mantalite ti Ayisyen pou yo vin bon sitwayen, politisyen demen ki pa pral tounen vanndèdpeyi / magouyè  (menm jan nou wè jodiya), moun k ap fè dilatwa (pou kèk grenn dola vèt pou pyetine / touye pwòp frè yo) pou rete tyoul blan tout tan, entelektyèl komokyèl ki konn sèlman ekri diskou zewo fot an fransè men sèvèl yo vid pase yo vann matyè gri ki ladan l lan pou yon lasibab olye yo ta mete l o sèvis lapatri pou enstwi jèn nou yo pou demen pou sèvi lapatri.", "description": null, "domain": "www.potomitan.info", "date": "2025-11-10 23:53:05", "url": "https://www.potomitan.info/vedrine/okipasyon.php", "image_url": null}
{"text": "Ayiti - Politik ak reyalite Ayiti: Kilè jou va jou?\n\n(Emmanuel W. VEDRINE) 24 oktòb 2006 Majorite politisyen ayisyen fò nan pale (teyori) men kreten nan politik (pratik). Anpil pran nan gonm, anpil pran so kabrit pase yo bon nan pale anpil, bon nan fè bèl diskou long e konplike (sitou an franse, lang ki pa lang pèp la), yon fason pou montre pèp la ke yo te rive lwen lekòl epi nan PRATIK se zewo mare nan ren. Politisyen ayisyen bezwen pèp vote yo lè sezon eleksyon, men pandanstan majorite ladan yo elwaye yo de menm pèp sa a tanzantan. Sèdike: y ap viv nan ilizyon, y ap reve ak nawè yo byen kale. Ansòm, yo pa reyalis. Kisa sa vle di nan politik? Enben, defen Tip O'neil, yon ansyen pòtpawòl mezon blanch nan peyi Etazini, yon michan (kokenn)politisyen ki soti nan lakou Boston fè nou konnen ke «tout politik lokal». Andotretèm, Si ou vle rale pèp dèyè ou (kòm politisyen), ilfoke ou antre nan pèp, ilfoke ou aprann travay nan milye pèp, ilfoke ou aprann viv reyalite pèp. Sa byen senp, sa klè kou jou. Donk ou pa ka mennen yon «politik salon» ak kravat nan kou byen vèste tout lasentjounen, ap fè bèl diskou nan lang Vòltè pou atire pèp dèyè ou. Sa se makakri! Anverite, se nan dezè w ap preche lè ou fè sa. Tonnè krakra, pèp sa a p ap tande ou! Li soud. Donk ou dwe ale Bèlè, Boston, Kafou, Kafoufèy, Matisan, Site Katon, Site Solèy, Solino, Soudal elt... al vizite plizyè rakwen peyi Ayiti pou wè reyalite a ak de grenn je ou epi eseye konprann pwoblèm mas pèp la, reyalite peyi a ap viv chak jou Bondye mete, soufrans pèp la ki bouke di «Bondye bon». Se pa yon bagay ke politisyen ta dwe fè epòk kanpay elektoral senpman. Pèp ayisyen se youn nan pèp ki «fidèl», fidèl kou chen. Tonnè krakra, depi ou fè pèp ayisyen byen, ou ap soufri ak  li tanzantan, li ka rive menm bay lavi l pou ou. Depi ou fè l mal tou, tonnè krakra li pa manje manje bliye; se minit k ap konte pou l revòlte. Kreten swadizan «lidè ayisyen» fè e kontinye ap fè, se: meprize pèp la, asteni yo de li (prans distans ak li) epi kou yo bezwen vòt, yo atann pou menm pèp sa a ta  lage yon bilten vòt pou yo. Adye wi dan! Menm si pèp la analfabèt men li pa bèt pou otan. Kou pèp sa a deside vote an mas yon lidè ke l apèsi ki ta pi pre l, enben kou rezilta vòt tonbe ou tande plenyen kandida opòtinis adwat agoch, ou tande te gen magouy nan kontay vòt, ou tande fòk gen rekontay ki fèt, ou tande anfen tout tip manipilasyon posib ak dappiyanp ki pre pou fè sou demokrasi (vwa pèp la, dezi pèp la). Bon, kilès ki vote an majorite lè sezon eleksyon an(n) Ayiti: gwozouzoun, boujwa, ti boujwa, lamas? Nenpòt Ayisyen ki pa janm pase sou ban lekòl gen tan konn repons lan. E repons sa a enpòtan pou nou menm k ap fouye chèche dekwa pou anbeli twouvay nou yo ak engredyan ki soti nan nannan «reyalite Ayiti» ap viv la. Souwè nou pou konpatriyòt ki vle antre nan politik, ki vle vin ak yon estil tounèf pou fè politik oubyen ki vle vòt pèp, sèke yo dwe kòmanse travay ak pèp e nan pèp, yo dwe kòmanse fè travay pozitif nan sosyete a (piti kou l ye pase toujou gen moun k ap pran nòt de travay nou) epi sispann voye toya adwat agoch youn sou lòt pase difamasyon pa gen anyen pou wè ak «kritik konstriktif». Difamasyon la pou l kraze men li pa la pou l konstwi. Jis parèt ou menm ak yon estil pou «leve defi» san kritike adwat agoch, san voye monte (pale anpil pou bouch fè bòkyè), pase li enpòtan pou ou menm kreye yon espas dekwa pou pèmèt kritik wè travay pa ou e wè tou nan ou yon lidè konsekan ki wè avan tout bagay, byennèt yon kominote, yon peyi. Pou konkli, san wete san mete, pèp ayisyen an (Ayiti kou nan dyaspora a pase de 2 vrè zèl zwazo a pou l vole toutbon vre) swaf yon lòt klas politik nan syèk tounèf la. Wi li bezwen wè yon lòt estil politik sou tè Dasalin nan. Wi li vle wè bagay yo ap fèt yon lòt jan pase l fatige ak varèz politik wetam metam nan ki la depi  lè dyab te kaporal. Li bouke viv nan dezespwa. Li enposib pou Ayiti vanse si l kontinye fonksyone ak menm ansyen modèl la. Li fatige tande menm son klòch la. Lè n ap pakouri istwa politik Ayiti, nou wè «akizasyon» adwat agoch kòmkidire n ap jwenn yon politisyen, yon lidè, yon towobann ki 100% (san pou san) pafè, ki san twou nan manch. Divalye (an referans a tout diktati a: papa e pitit) gen 20 ane, uit mwa depi l tonbe. Pou jiskounye gen yon kokenn vid politik ki poko konble (kit nou vle rele l «vakyòm politik», kit nou vle ba li lòt non, men an reyalite gen yon kokenn defi ki poko janm leve an tèm «soufrans pèp la an jeneral», an tèm «espwa» pou demen kote l pa fin wè ladan. Tonnè krakra, Ayiti vin pi mal apre ven ane! Pa panse mwen, otè atik sa a, se divalyeris si m pale konsa. Mwen se yon «reyalis», yon obsèvatè fidèl «Reyalite Ayisyèn» nan. Sou Divalye anpil Ayisyen te ka al an vakans Ayiti tanzantan, al wè kòd fanmi yo epi flannen nan peyi a de je fèmen (fè ti touris lokal) osilontan yo pa t foure bouch nan zafè ki regade diktati a oubyen non yo pa t sou yon «lis nwa» kèlkonk. Konbyen nan nou ki ka al payeze Ayiti jounen jodiya, lwe yon machin pou flannen san kè sote, mache Pòtoprens jan nou ta vle apre sizè diswa? Se reyalite Ayiti  ap viv jodiya; nou pa ka nye sa byenke li fè anpil nan nou mal lè n ap obsève peyi nou ki tonbe an degraba an plen venteyinyèm syèk. (E. W. Vedrine)  Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com , e_vedrine@yahoo.com", "description": null, "domain": "www.potomitan.info", "date": "2025-11-10 23:53:06", "url": "https://www.potomitan.info/vedrine/politik.php", "image_url": null}
{"text": "Ayiti - Kèk Kandida prensipal nan eleksyon prezidansyèl Ayiti a\n\nKèk Kandida prensipal nan eleksyon prezidansyèl Ayiti a [Sous orijinal «AP» (nan lang fransè) Tradiksyon kreyòl: E. W. VEDRINE] Agwonòm sa a timid; li dirije Ayiti ant 1996-2001 e se li ki linik prezidan peyi a ki fini manda senkan l lan. Gen de (2) sondaj ki fèt atravè «Institut Gallup» ki pwochte l an tèt vot yo. René Préval fè etid li nan peyi Bèljik anvan l antre Ayiti nan ane 70 yo kote l patisipe nan mouvman pou chavire diktadi Jean-Claude Duvalier a. Apre «Bebé Doc» tonbe an 1986, li vin yon pwòch kolaboratè Jean-Bertrand Aristide, ansyen «prèt bidonvil yo» ki vin premye dirijan ki eli demokratikman an 1990. Preval suiv «Titid» an(n) egzil Ozetazini aprè koudeta septann 1991 lan epi l retounen ak li Ayiti pandan envazyon amerikèn lan ki te pèmèt li repran pouvwa twazan apre. Nan fen 1995, li (Preval) ranpòte eleksyon prezidansyèl yo, Aristide pa t ka ale nan eleksyon (selon lalwa). Eleksyon li an (1995) pral make premye tranzisyon pasifik nan peyi a ant de (2) dirijan ki eli depi endepandans peyi a an 1804. Aristide retounen sou pouvwa an 2000, anvan yo chavire l yon dezyèm fwa an 2004. Plizyè Ayisyen estime, an ka eleksyon, René Préval ap otorize l rantre sot an(n) egzil kote l ye Afrikdisid la. Li presize ke l p ap anpeche retou l, men l ap gouvène san enfliyans li. Pati l la pote non «Lespwa» ( l'espoir an fransè). Soti nan yon fanmi elit komèsan, eslogan endistriyèl rich sa a: se: «Lòd, Disiplin, Travay». Se youn nan dirijan «Group 184», yon kowalisyon òganizasyon ki te òganize manifestasyon pou reklame depa Aristide. Baker, ki viv Ozetazini deja, te ka lanse l nan kanpay la kòm kandida endepandan gras a yon petisyon ki gen anviwon 100.000 siyati an favè kandidati l. Li te pran yon kout prizon lè Aristide te sou pouvwa; li benefisye soutyen yon pati nan boujwazi komèsan an ak soutyen chèf peyizan kouwè Chavannes Jean-Baptiste. Kesyon k ap poze se, èske Baker, ki yon milat, kapab jwenn ase soutyen nan yon peyi ki gen majorite moun po nwè. Manigat te prezidan pandan senk mwa an 1998 apre l te fin ranpòte eleksyon lame a trike. Menm lame sa a chavire l lè misye te tante reyòganize tèt li. Espè sa a nan Zafè Entènasyonal, benefisye soutyen finansye manm elit endistriyèl la. Pati l la apateni a mouvman Demokrat Kretyen. Ansyen opozan rejim Duvalier a, fonde Pati Sosyalis Ayisyen; li te senatè de 1990-1994. Li reprezante fizyon «sociaux-démocrates», yon regwoupman twa (3) pati politik ki jwenn soutyen Pati Sosyalis Fransè. Fèt nan yon fanmi peyizan, ansyen chèf lapolis sa a pati kite Ayiti an(n) oktòb 2000 pou l refijye l an Repiblik Dominikèn apre yo te akize de yon koudeta l t ap maniganse. Li rejwenn yon geriya ame an fevriye 2004 ki fòse Aristide kite pouvwa a apre twa semèn vyolans. Li te fè konnen ke ansyen diktatè chilyen an, Augusto Pinochet te ewo li. . . .", "description": null, "domain": "www.potomitan.info", "date": "2025-11-10 23:53:08", "url": "https://www.potomitan.info/vedrine/kandida_2006.php", "image_url": null}
{"text": "Potomitan - Dis pwen pou ede nan devlopman Ayiti\n\nDis pwen pou ede nan devlopman Ayiti Emmanuel W. VEDRINE  Photo E. W. Védrine VOKAL Jiyè 2023 Mizajou 22 out 2023 Deutsch • English • Español • Français • Kreyòl KESYON & KONPREYANSYON (an kreyòl, anglè, espayòl  e fransè enkli nan vèsyon kreyòl la) ( • ) Haitian Creole-English Bilingual  Dictionary English Haitian Creole Bilingual  Dictionary ( • ) MODÈL PLAN LESON BILENG EDIKASYON NIMERIK ( • ) MATERYÈL DIDAKTIK / PEDAGOJIK POU PWOGRAM  BILENG AYISYEN Teaching  Materials For Haitian Bilingual Programs Matérials Pédagogique pour les Programmes Bilingues Haïtiens Materiales Didácticos  para Programas Bilingües Haitianos Unterrichtsmaterialien  für zweisprachige haitianische Programme ( • ) Teaching materials for learners of Haitian Creole •  Materyèl didaktik pou moun k ap aprann kreyòl ayisyen • Materiales didácticos  para estudiantes de criollo haitiano • Matériel pédagogique pour les apprenants  du créole haïtien • Unterrichtsmaterialien für haitianische Kreol-Lernende ( • ) SEZON SECHRÈS  AYITI & PLAN  LESON (woman  ayisyen • Haitian novel • roman haïtien • novela haitiana • haitianischer Roman) Kesyon sou dis (10) chapit woman an) Temporada de  sequía en Haití ( • ) REFLEKSYON SOU AKTIVITE POU  ORYANTE LAJENÈS AN AYITI Reflection on activities  to orientate youths in Haiti Réflexion sur des  activités d’orientation pour les jeunes en Haïti Reflexión sobre las  actividades de orientación para jóvenes en Haití  SA  AYITI BEZWEN POU L DEVLOPE ( • )  Nou vini ak 10 (dis) pwen, ki  trè enpòtan. Nou konnen gen anpil lòt ke nou te ka mansyone, e nou pibliye sou  yo deja atravè atik nou ekri, e ou kapab  verifye 30 trant ane rechèch ak piblikasyon nou. Nou pa mete lajenès nan dis (10) pwen sa yo, men se yon  sijè enpòtan. Yo vire do bay lajenès . Yo pa gen oken plan pou li, e  kandida yo pa janm gen oken plan oubyen pwojè pou ede jèn yo. Kandida yo jis di  jèn sa yo di alovouzan aprè yo fin vote moun sa yo. Jèn yo ap kite peyi a; y  ap priye pou ale lòt kote. Nou wè yon gwo pwoblèm ak kandida yo. Yo pa gen oken  vizyon ekri pou ta di « men sa nou pwopoze pou devlopmen Ayiti pou ven,  vennsenk ane k ap vini yo ». Nou pa wè bagay konsa. Nou pa wè bagay konsa  ekri nan liv, oubyen atik pou montre vizyon yo oken kote. Monte sou pouvwa pou fè lajan se sèl bagay ki okipe lespri yo. Kòm anpil moun ta moke yo, se yon  filozofi« Rale kò w ban m pase, ban m fè kou pa m ». Donk, ann  mande fiti / aspiran kandida pou ekri vizyon yo (kisa yo wè yo ta pwopoze pou  Ayiti nan ven ou vennsenk ane k ap vini yo pou devlopman l). ( 1 ). AGRIKILTI ( Agriculture ).  Pi bonè se granmmaten, an  tèm edike jèn jenerasyon an e pandan l ap grandi, pou ta vin konsyan de pwoblèm  ki an rapò ak agrikilti . Pami pwoblèm sa yo, nou ka site:  debwazman, ewozyon, absans irigasyon (malgre nou ka jwenn dlo nan diferan kote nan peyi a pandan moun ka  jwenn dlo prèske tout kote, absans machin tankou yon seri traktè pou ta itilize nan  agrikilti), konnen yo byen epi patisipe pou ede solisyone yo. [Gade atik: Sechrès e aksè a dlo an Ayiti ]. Elèv pa ta jis chita nan klas epi etidye nan liv kèk espès plant (sa yo ki egziste toujou ak sa yo ki disparèt). Li ta yon bèl ide pou  anseye yo kijan pou kreye pepinyè pou ede ak pwojè rebwazman ak enpòtans pou fè sa. Li ta bon pou òganize yon seri joune (vizit) atravè peyi a ak elèv. Konsa,  yo ta vin familye ak jewografi peyi a olye  yo ta jis etidye l nan liv  sèlman, epi yo ta gen yon foto jeneral de pwoblèm peyi a ap konfwonte.  Li ta nesesè pou montre videyo ki an rapò ak sijè a nan saldeklas. Èske n ka gen siksè ak alfabetizasyon pandan moun an Ayiti ap mouri  grangou? Èske mas (oubyen majorite) pèp la sousye de konn li ak ekri lè l pa ka  manje, pa ka jwenn yon travay, pa gen oken aktivite pou l fè lajan? Repons lan,  se «non». Donk, lè yon moun ap suiv de prè sitiyasyon politik la an Ayiti, li enpòtan pou l pran nòt pou wè si  nenpòt nan lidè yo gen yon plan pou apwoche koze sektè  agrikilti a pou kapab pote kèk chanjman. ( 2 ). BIZNIS ( Business )…  (anpil) Ayisyen travay  tankou wobo kay Tonton Sam (nan peyi Etazini), san mete de kote omwen 15% ( 15 pou san ) nan salè yo  nan yon fon espesyal pou  retrèt yo. Nou p ap blame yo paske yo pa gen pesonn, oken enstitisyon ayisyen ki  pou te anseye yo sa. Nou kapab konprann kòman yo travay di, non sèlman fò yo  peye plizyè bil (fakti)  chak mwa (Etazini, Kanada, e lòt kote nan dyaspora a) men tou, anpil nan yo ap  sipòte kèk fanmi Ayiti (e pa janm di fanmi sa yo, oubyen ba yo konsèy pou yo  menm ta aprann devlope ti biznis dekwa  pou aprann ede tèt yo, pou aprann kèk metye pou siviv, e pou aprann kreye endepandans ekonomik yo. Pandémi sa a anseye n anpil bagay an tèm kijan l enpòtan pou n  aprann prepare pou  demen (sou tout fòm), e pou sispann konte sou peyi vwazen pou tout bagay menm pou ban  nou manje, epi n gen bon tè ki ka pwodui tout sa nou vle. Gen dlo prèske tout kote (ki te ka kapte) pou ede ak pwojè  irigasyon atravè peyi a pou fè agrikilti . Moun  ki gen enfòmasyon gen pouvwa . Pa bliye sa. Ki valè enfòmasyon moun  nan kominote nou genyen? Gen yon bezwen pou tout lidè kominotè  ayisyen ta ini yo pou yon konferans sou edikasyon (an  jeneral) nan kominote lokal kote yo ta ye. Ekonomize lajan, epi kòmanse envesti otan sa  posib (pandan ou jèn). Souple, anseye pitit ou fè sa (menm si yo poko gen  dizuit an). Nan kisa m ka envesti ? Se yon kesyon enpòtan pou n panse, e  pou debat li avèk lòt moun (ki ta ka gen kèk esperyans nan domèn lan oubyen nan  biznis). Tan ou presye tou; pa gaspiye l. Itilize l byen nan  avantay ou (travay, etidye, epi ede kominote ou, kote w ka volontè oubyen travay  sivik pou  bay yon pati nan tan w). ( 3 ). DYASPORA ( Diaspora ). Kòman nou wè dyaspora nan devlopman Ayiti? N ap jwenn tòp entelektyèl, pwofesyonèl ayisyen nan dyaspora.  Malerezman, nou pa reyèlman wè yon pon ki egziste ant Ayiti e dyaspora pou fè  yon seri travay majè an Ayiti. Gen moun nan dyaspora ki eseye fè sa yo kapab.  Trè souvan, yo jis voye lajan , e moun Ayiti pa pwofite dyaspora a kòm  resous imèn nan kad devlopman Ayiti. Donk, nou pa ka pale  reyèlman de devlopman Ayiti, epi pou n ta kite dyaspora a dèyè. Dyaspora sa a gen etelijans (sèvo), moun konpetan  ki ta renmen wè devlopman Ayiti. Yo ta renmen retounen al fè vakans Ayiti, e  menm jwi yon bèl retrèt dore la. Konsa, lè n ap pale de devlopman Ayiti , li enpòtan tou pou  n wè dyaspora a. Lwa Ayiti pa dwe bloke l jan nou wè sa nan Konstitisyon 1987 la kote lejislatè yo anpeche dyaspora a  patisipe nan politik Ayiti . ( 4 ). EDIKASYON ( Education ). Depi lè Ayiti pran dwa granmoun (endepansans) li, ebyen  nou pa wè yon edikasyon pratik . Se yon edikasyon kolonyal nou  toujou wè, ki prepare Ayisyen pou kite Ayiti pou al sèvi lòt peyi. Non sèlman  tip edikasyon sa a se youn ki kolonyal ,  men tou li pa fokis oubyen santre sou devlopman peyi a. Se pa youn ki pratik.  Nou wè evolisyon teknoloji nan ventyèm e venteyinyèm syèk, e kòman gran peyi yo  gen yon edikasyon pratik . Se sa ke nou ta renmen  wè Ayiti, kote nou fè yon dal tan lekòl, ale nan inivèsite, fè sèt ane nan primè,  sèt ane nan segondè, kat a sis ane nan inivèsite epi nou pa ka panse kòman pou  devlope yon ti biznis. Nou pa ka itilize sa nou aprann lekòl pou ede tèt nou.  Li lè, li tan pou n kriye: Aba yon edikasyon kolonyal , yon edikasyon  soudevlope! Viv yon edikasyon pratik ! Viv yon edikasyon ke  tout moun bezwen Ayiti pou sèvi peyi a! Viv yon edikasyon pou sèvi sosyete a!  Viv yon edikasyon pou n fè biznis ! Viv yon edikasyon pou n fè lajan san  ke nou pa bezwen ap priye pou n kite Ayiti! ( 5 ). IRIGASYON ( Irrigation ). Li trè enpòtan nan kad agrikilti. Gen dlo k ap gaspiye  Ayiti. Nou ekri sou sa, e nou fè vokal tou. Ebyen, dlo sa yo gaspiye; y al  abouti nan lanmè. Lè lapli tonbe, pa gen mwayen pou konsève l pou irigasyon. ( 6 ). JANDAMRI OU GAD NASYONAL ( Gendarmerie / National  Guard ). Nou  anvizaje yon jandamri 15 mil 15,000 moun (gason e fanm) pa egzanp. Sòlda sa yo  ta non sèlman antrene pou manyen zam, men tou pou sèvi peyi lè gen kèk kriz. Pa  egzanp, peyi a kapab fè fas a kèk katastwòf natirèl, tranblemanntè , inondasyon e tanpèt. Ebyen, lè  bagay sa yo rive, yon jandamri 15 mil moun ta deplwaye nan tout peyi a pou pote  sekou. Konsa, ti fòs polis nasyonal (ki tou mal antrene, ak ti pye kochon bò  senti l) pa reyèlman kapab fè fas a pwoblèm ensekirite nan tout peyi a ke gwoup  gang ak gwo zam ap koze. Yon tèl jandamri (ki gen gason kou fanm) ta kontrekare  bandi sa yo, epi tabli sekirite nan tout peyi a pou pèp la. ( 7 ). PÒ & AYEWOPÒ ( Ports & Airports ). Yon peyi pa kapab devlope san pa gen pò e ayewopò pou  komès enpòtasyon-espòtasyon, kote gwo bato ta vin kochte nan gwo pò Ayiti (nan  nò, sid, lès, e lwès). Li trè enpòtan pou gen pò e ayewopò paske n ap gade gwo  bato touris k ap pote dè milye moun; fò gen pò pou bato sa yo koche, e ayewopò  pou avyon k ap pote touris ateri. ( 8 ). REBWAZMAN ( Reforestation ). Se yon gwo pwoblèm tout kote Ayiti paske Ayisyen koupe majorite  pyebwa pou fè chabon . Se yon gwo pwoblèm, e pa gen oken  pwojè rebwazman serye oubyen dirab pou kwapre pwoblèm chabon oubyen bwa y ap  koupe, e menm ab fritye pa egzanp ki te kapab bay moun manje gratis ti  cheri. Imajine si n ta fè yon kanpay rebwazman nan chak komin pou plante ab fritye tout  kote, bò tout wout (chemen), nan lakou nou, epi kreye forè! ( 9 ). TOURIS ( Tourism ). Lè n ap gade peyi vwazen an,  konbyen bilyon (milya) dola (USD) yo rantre nan touris an Repiblik Dominikèn chak ane, rizòt touristik e menm moun ki gen  lajan Ayiti ale nan rizòt sa yo. Prezidan, wa k ap soti lòt peyi vin nan rizòt touristik  an Repiblik Dominikèn, pote dè bilyon (milya) dola chak ane. Nou wè sa trè  enpòtan pou Ayiti travay sou endistri touris li tou, menm jan lòt kote  nan Karayib la e Amerik Santral pozisyone yo pou fè sa. ( 10 ). WOUT ( Roads ). [Enkli  « Kesyon & Konpreyansyon kòm plan leson »].  Nou pa ka gen devlopman yon peyi, epi pou pa  gen wout . Se atravè wout kouneya pou n dekonsantre tout  Pòtoprens (kapital la) paske gen yon egzòd  riral kote moun ap kite komin yo pou vin tabli nan kapital la dèyè lavi  miyò. Ebyen si te gen wout pa egzanp, ki  konekte tout komin , yo pa t ap bezwen vin konble nan Pòtoprens ap chache  travay. Komin pa yo ta devlope,  epi yo ta al vann sa yo pwodui lè jou mache nan lòt komin avwazinan.  1 . (a)  Ki enpòtans dis (10) pwen sa yo pou ou? (b) How important are these ten points to  you? (c) ¿Qué importancia tienen estos  diez puntos para usted? (d) Quelle est l’importance de ces dix points  pour vous? 2 . (a) Chwa de nan pwen sa yo pou kòmante sou yo (b) Choose two of these points to comment  on them (c) Elija dos de estos puntos para comentarlos (d) Choisissez deux  de ces points pour les commenter. 3 . (a) Vini ak de pwen ou panse ou ta ajoute sou dis  pwen sa yo, epi kòmante sou yo (b) Come up with two points  you think you would add on these ten points  and comment on them (c)  Piensa en  dos puntos que cree que agregarías a estos diez puntos y coméntalos. (d)  Trouvez deux points que vous pensez ajouter sur ces dix points et  commentez-les. 4 . (a) Lajenès pa mansyone nan dis pwen sa yo, kòmante sou  pwoblèm lajenès (b) Youth is not mentioned in these ten points. Comment on youth problems (c)  La juventud no se menciona en estos diez  puntos. Comente sobre los problemas de la juventud. (d) La  jeunesse n’est pas mentionnée dans ces dix points. Commentez sur les problèmes  des jeunes. 5 . (a) Kisa kandida yo fè pou ede lajenès? (b) What  do candidates do to help youth? (c)  ¿Qué hacen los candidatos para ayudar a los  jóvenes? (d) Que font les candidats pour aider les jeunes? 6 . (a) Kisa kandida yo pwopoze pou devlopman Ayiti? (b) What do  candidates propose for Haiti's development? (c)  ¿Qué proponen los candidatos  para el desarrollo de Haití? (d) Que proposent les candidats pour le  développement d’Haïti? 7 . (a) Ki vizyon kandida yo genyen pou devlopman  Ayiti? (b) What are the candidates’ vision for  Haiti's development? (c)  ¿Cuál es la visión de los  candidatos para el desarrollo de Haití? (d) Quelle est la vision des candidats pour le développement d’Haïti? 8 . (a) Kòmante sou fraz sa a: « Rale kò w ban m pase, ban m fè kou pa m »  (b) Comment on this phrase, \"Get out of my way, give me my turn ” (c)   Comenta esta frase, «Sal de mi camino,  dame mi turno» (d) Commentez cette phrase : «Sortez d’ici, c’est mon tour!» 9 . (a) Pou kisa l enpòtan pou kandida  yo pibliye vizyon yo (nan liv, nan atik)? (b) Why is it important for candidates to publish their vision (in  books, in articles)? (c)  ¿Por qué es importante que los  candidatos publiquen su visión (en libros, en artículos)? (d) Pourquoi est-il important pour les candidats de  publier leur vision (dans des livres, dans des articles)? 10 . (a) Kòmante sou fraz sa a: «Pi bonè se granmmaten,  an tèm edike jèn jenerasyon an» (b) Comment on this  phrase: \"the earlier the better, in terms of educating the young  generation ” (c)  Comenta esta frase: \"cuanto  antes mejor, en términos de educar a la generación joven\" (d) Commentez sur cette phrase: « le plus tôt, le mieux en termes  d’éducation de la jeune génération». 11 . (a) Kòmante sou pwoblèm sa yo: absans irigasyon , agrikilti, debwazman, edikasyon, ensekirite, ewozyon,  lavichè (b) Comments on the following problems: absence of irrigation,  agriculture, deforestation, education, insecurity, erosion … (c)  Comenta los siguientes problemas -- ausencia  de riego, agricultura, deforestación, educación, inseguridad, erosión... (d) Commentez sur les problèmes suivants: absence  d’irrigation, agriculture, déforestation, éducation, insécurité, érosion. 12 . (a) Kòmante sou fraz «Sechrès e aksè a dlo an Ayiti» (b) Comment  on the phrase \"Drought and access to water in Haiti (c)  Comente la frase «Sequía y acceso al agua en  Haití» (d) Commentez la phrase «Sécheresse et accès à l’eau en Haïti» 13 . (a) Site senk (5) espès plant kreyòl (b) Cite five  species of Creole plants (c)  Cita  cinco especies de plantas criollas (d) Citez cinq espèces de plantes créoles 14 . (a) Ki enpòtans plant yo genyen? (b) How important are plants? (c)  ¿Qué importancia tienen las plantas? (d) Quelle est l’importance des plantes? 15 . (a) Ki enpòtans alfabetizasyon pou ou? (b) What is the importance of literacy for you? (c)  ¿Cuál es la importancia de la alfabetización  para usted? (d) Quelle est  l’importance de l’alphabétisation pour vous? 16 . (a)  Esplike fraz «Èske n ka gen siksè ak alfabetizasyon pandan moun an Ayiti ap mouri grangou?» (b) Explain  the phrase \"Can we have success and literacy while people in Haiti are  starving (c)  Explica la frase «¿Podemos  tener éxito y alfabetización mientras la gente en Haití se muere de hambre? (d)  Expliquez la phrase «Pouvons-nous réussir et alphabétiser alors que les gens en  Haïti meurent de faim?» 17 . (a) Pou kisa majorité moun Ayiti pa ka manje chak  jou? (b) Why can’t most Haitians eat daily? (c)  ¿Por qué la mayoría de los haitianos no pueden  comer diariamente? (d) Pourquoi la plupart  des Haïtiens ne peuvent-ils pas manger tous les jours? 18 . (a) Bay yon lis aktivite ou panse moun ka fè  Ayiti pou fè lajan (b) List of activities you think people can make  Haiti make money (c)  Lista de  actividades que crees que la gente puede hacer que Haití gane dinero (d) Liste  des activités que vous pensez que les gens peuvent faire gagner de l’argent à  Haïti 19 . (a) Ki tip biznis ou ta renmen fè? (b) What kind of business would you like to do? (c)   ¿Qué tipo de negocio le gustaría hacer? (d)  Quel genre d’entreprise aimeriez-vous faire? 20 . (a) Pou kisa l enpòtan pou moun ta ekonomize 15% nan lajan yo chak lè  yo touche? (b) Why is it important that people save 15% of their money each  time they earn? (c)   ¿Por qué es importante que las personas  ahorren el 15% de su dinero cada vez que ganan?(d) Pourquoi est-il important que les gens  économisent 15% de leur salaire? 21 . (a) Pou  kisa l enpòtan pou yon moun gen 2,3,4 metye? (b) Why is it important to have  2,3,4 trades? (c)  ¿Por qué es importante tener 2,3,4  operaciones? (d) Pourquoi est-il important d’avoir 2,3,4 métiers? 22 . (a) Kòmante sou fraz «Gen dlo prèske tout kote (ki te ka kapte) pou ede ak pwojè  irigasyon atravè peyi a pou fè agrikilti » (b) Comment on the phrase \"There is water  almost everywhere (which could be seized) to help with irrigation projects  across the country to make agriculture ” (c)  Comenta sobre la frase \"Hay agua en casi  todas partes (que podría ser aprovechada) para ayudar con proyectos de riego en  todo el país para hacer agricultura (d) Commentez sur la phrase «Il y a de  l’eau presque partout (qui pourrait être saisie) pour aider aux projets  d’irrigation à travers le pays pour faire de l’agriculture» 23 . ( a ) Kòmante sou fraz « Moun ki gen enfòmasyon gen pouvwa » (b)  Comment on the phrase \"The one who has information has power\" (c)  Comenta   la frase \"El que tiene información tiene poder\" (d) Commenter  la phrase « Celui qui a l’information a le pouvoir 24 . (a) Ki valè  enfòmasyon moun nan kominote nou genyen? (b) How much information do people in our  community have? (c)  ¿Cuánta  información tienen las personas de nuestra comunidad? (d) Quelle quantité  d’information les gens de notre communauté ont-ils? 25 . (a) Nan kisa ou ka envesti ? (b) In what can you invest? (c)  ¿En qué  puedes invertir? (d) Dans quoi pouvez-vous investir? 26 . (a) «Tan ou presye», kòmante sou fraz sa a (b) \" Time is  precious,\" comment on this phrase (c)  «El tiempo es precioso», comenta esta frase (d) Le temps est précieux », commentez cette phrase 27 . (a)  Kòman nou wè dyaspora nan devlopman Ayiti? (b) How do we see the diaspora in Haiti’s development? (c)  ¿Cómo vemos la diáspora en el desarrollo de  Haití? (d) Comment voyons-nous  la diaspora dans le développement d’Haïti? 28 . (a) Kòmante sou fraz sa a «moun Ayiti pa pwofite  dyaspora a kòm resous imèn nan kad devlopman Ayiti» (b) Comment on this  phrase \"The people of Haiti do not take advantage of the diaspora as human  resources within the framework of Haitian development (c)  Comenta sobre esta frase \"El pueblo de  Haití no aprovecha la diáspora como recursos humanos en el marco del desarrollo  haitiano (d) Commentez sur cette phrase «Le peuple haïtien ne profite pas de la  diaspora comme ressource humaine dans le cadre du développement haïtien» 29 . (a) Ki  enpòtans irigasyon nan agrikilti? (b) What is the importance of  irrigation in agriculture? (c)  ¿Cuál es la importancia del  riego en la agricultura? (d) Quelle est  l’importance de l’irrigation dans l’agriculture? 30 . (a) Esplike tèm «edikasyon kolonyal» (b) Explain the term  \"colonial education\" (c)  Explique el término «educación colonial» (d)  Expliquez le terme «éducation coloniale» 31 . (a) Kòmante sou «edikasyon pratik» (b) Comment on \"practical  education \" (c)  Comenta sobre la  «educación práctica» (d) Commentez sur «l’enseignement pratique» 32 . (a) Ki enpòtans yon Gad Nasyonal oubyen Jandamri ta genyen pou Ayiti? (b) How important would the National Guard or  Gendarmerie be Haiti? (c)  ¿Qué importancia tendría la  Guardia Nacional o la Gendarmería en Haití? (d) Quelle serait l’importance de la Garde national ou de la Gendarmerie en  Haïti? 33 . (a) Ki wòl pò e ayewopò ka jwe nan devlopman yon  peyi? (b) What role can ports and airports play  in a country's development? (c)  ¿Qué papel pueden desempeñar los  puertos y aeropuertos en el desarrollo de un país? (d) Quel rôle les ports et les aéroports  peuvent-ils jouer dans le développement d’un pays? 34 . (a) Pou kisa l enpòtan pou rebwaze Ayiti? (b) Why is it  important to re-embrace Haiti? (c)  ¿Por qué  sería importante reforestar Haití? (d) Pourquoi serait-il important de reboiser  Haïti? 35 . (a) Ki konsekans debwazman genyen sou Ayiti? (b) What effect does deforestation  have on Haiti? (c)   ¿Qué efecto tiene la deforestación en Haití? (d)  Quel est l’effet de la déforestation sur Haïti 36 . (a) Pou kisa pèp la debwaze Ayiti? (b) Why does the  people deforest Haiti? (c)  ¿Por qué  la gente deforesta Haití? (d) Pourquoi les gens déboisent-ils Haïti? 37 . (a) Ki enpòtans fri yo genyen? (b) How important are fruits? (c)  ¿Qué importancia tienen las frutas? (d) Quelle  est l’importance des fruits? 38 . (a) Ki pwoblèm «fè chabon» koze nan peyi a? (b) What problem does  \"coal\" cause in the country? (c)  ¿Qué problema causa el «carbón»  en el país? (d) Quel problème le «charbon de bois» cause-t-il dans le pays? 39 . (a) Kisa ki atire touris lè yo  vwayaje al lòt peyi? (b) What attract  tourists when they travel to other countries? (c)  ¿Qué atrae a los turistas cuando viajan a otros  países? (d) Qu’est-ce qui attire  les touristes lorsqu’ils voyagent dans d’autres pays? 40 (a) Ki enpòtans wout nan devlopman Ayiti? (b) How important are road in  Haiti’s development? (c)   ¿Qué importancia tienen las carreteras  en el desarrollo de Haití? (d)  Quelle est l’importance des routes dans le développement d’Haïti? VEDRINE, Emmanuel W. Agriculture  the first target for Haiti's development • Agrikilti ta dwe premye sib nan devlopman Ayiti . ---. Ann pale de bwa ak fri Ayiti! . (Ref. Materyèl Edikatif pou Bileng Ayisyen ,  pp. 160-180). (Let's talk about trees and fruits in Haiti! : Parlons de bois et  fruits en Haïti). ---. Articles  & Essays (atik e esè) . ---. Articles related to politics : Atik ki an rapò ak politik. ---. Ayiti, 37 ane san pwogrè : Haiti, 37 years without progress. ---. Agriculture and irrigation in  Haitii : Agrikilti e irigasyon  an Ayiti. ---. Ann pale de bwa ak fri Ayiti! . (Let's talk about trees and fruits in Haiti! :  Parlons de bois et fruits en Haïti). ---. Ayiti va bèl lè n  va antere negativite yo : Haiti Will be beautiful when we bury the  negativities. ---. Bilingual Education in Haiti: Theory and Practice | Edikasyon Bileng Ayiti: Teyori  e Pratik. ---. Civic duty  should be mandatory for all young people in Haiti : Travay sivik ta  dwe obligatwa pou tout jèn an Ayiti . ---. Chanje  mantalite pou ranvèse kondisyon povrete Ayiti : Changing mentality to curb  poverty condition in Haiti. ---. Dis konsèy pratik pou ede jèn Ayiti  aprann ede tèt yo, e devlope lidèchif efikas : Ten practical advise to help youths in Haiti  learn to help themselves, and to develop effective leadership. ---. Dyalòg sou rebwazman an Ayiti ( Dialog on reforestation in Haiti : Dialogue sur le reboisement en Haïti). ---. Educating Haitian Youth and the Haitian Community in  Dyaspora : Edike Jèn Ayisyen e Kominote Ayisyen nan diaspora. ---. Enfòmatize Ayiti, e estrateji pou sa fèt . ---. Essays’ models to help  Haitian Students (high school and university level) with writing . ---. Estrateji pou devlope wout Ayiti : Strategies to  develop roads in Haiti . ---. Haiti and the destruction of  nature : Ayiti, yon  peyi ravaje nou dwe sispann detwi . ---. In Kreyol and English : An  Kreyòl e an Anglè . ---. INSMINOGEC (Institution Mixte de la  Nouvelle Génération des Cayes) – Teaching Materials for Haitian Bilingual  Programs in Haiti (courtesy E. W. Védrine Creole Project ). ---. Kèk tèm  nan Sezon sechrès Ayiti pou  disètasyon :  Some themes in (the novel) Sezon  sechrès Ayiti for essays]. ---. Kesyon sou  dis (10) chapit woman Sezon sechrès Ayiti : Questions on the ten (10  chapters of the novel Sezon sechrès Ayiti . Lesson Plan model for Bilingual Teachers. ---. Mother Nature has risen up against us . (English translation). (Original  French text, « Un certain mardi  de janvier ”,  by Nicolas  André . Boston Haitian Reporter . ---. Pyebwa libète : The liberty tree.  [In Materyèl Edikatif pou Bileng  Ayisyen , 1994, pp. 172]. ---. Rat konnen, Chat konnen , barik mantèg la sou siveyans (Rat  knows, Cat knows, the barrel of lard is being watched). Retoric in Haitian Creole. ---. Reflection  on February 7, 2019: 33 years after the  fall of the Duvalier’s Regime : Refleksyon sou 7 Fevriye 2019: 33 ane apre  Rejim Duvalier a tonbe . ---. Refleksyon sou aktivite pou oryante lajenès an Ayiti . Reflection on activities to orientate youths in  Haiti. ---. Rekonstriksyon  Ayiti: yon defi ak yon konbit manch long . ---. Sechrès e aksè a dlo an Ayiti : Sécheresse et accès à l’eau en Haïti . ---. Séisme à Haïti – 12 janvier 2010 : Haiti’s earthquake -- January  12, 2010 . ---. Siklòn, Tanpèt, Move Tan, Tranblemanntè: ranje kabann  ou avan dòmi nan je w . ---. So many political parties , so little progress. ---. Some Reflections  for a New Haiti after January 12, 2010 . ---. Selfishness,  a virus destroying the Haitian Community : Egoyis, yon viris k ap detwi kominote  ayisyen. ---. Sezon sechrès Ayiti . (2nd.  ed.). JEBCA Editions .  224 p. [ English  summary : Resumé en  anglais ].  [© The author’s  copyright :  © Dwa otè a ] . [© Lexical data (for hyper base software for  dictionaries) : © Done leksikal (pou lojisyèl ipèbaz pou  diksyonè)]. [In Papiamentu language, Temporada di sekura na Haiti . [First original Creole version was  published in 1994: Soup to Nuts Publishers, Cambridge, MA. 1994. 128 p. [The  novel has been translated to English by the author (Emmanuel W. Védrine). [ Text in pdf  format : Tèks an fòma  pdf ]. VEDC REP:  Boston (edition, 2013, 163 p. ---. Temporary shelter  in Haiti Abri pwovizwa Ayiti . ---. Ten gifts for all Haitians :  Dis kado pou tout Ayisyen . ---. Trades, Professions, Careers:  Orientation Training for Haitian Students in Haiti . ---. Tranblemanntè 14  dawou 2021 kraze komin L’Azile (Lazil) ak Sid Ayiti (enkli resous an liy pou ede  Lazil e lòt komin) -- Vèsyon anglè: Haiti’s  August 14, 2021 earthquake destroying the commune of L’Asile (Lazil) and South  Haiti (including  online resources to help L’Asile, and other communes). ---. Twenty cents of  consciousness to become a better person : Ven kòb konsyans pou vin yon pi bon moun. ---. Twenty points in  our resolution for 2023 : Ven pwen nan rezolisyon nou pou 2023 . ---. Teaching  materials for schools in Haiti : Materyèl pedagojik  pou lekòl Ayiti . ---. Ten gifts  for all Haitians : Dis kado pou tout Ayisyen . ---. The cultural  richness s of Haiti ,  an unexploited mine : Richès kiltirèl Ayiti, yon min ki poko  esplwate. ---. What are the  presidential candidates’ credentials in Haitian society ? . ---. Welcome to  L’Asile (Lazil), a commune in Haiti : Byenveni nan Lazil, yon komin Ayiti. ---. What’s really needed to be  done to reforest Haiti ? : Kisa k dwe fèt  reyèlman pou rebwaze Ayiti ?) : Le reboisement d’Haïti , un défi politique et environmental. ---. What’s  really needed to be done to reforest Haiti ? : Kisa k dwe fèt  reyèlman pou rebwaze Ayiti ?) : Le reboisement d’Haïti , un défi politique et environmental. ---. 12 Janvye 2010, yon pèt kapital pou  milye entelektyèl ayisyen . Courtesy :  Koutwazi E. W.  Védrine Creole Project, Inc. Network: Educating Haitians in Haiti, and Haitians in Diaspora Rezo: Edike Ayisyen Ayiti, e Ayisyen nan Dyaspora Boston,  Massachusetts * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:09", "url": "https://www.potomitan.info/vedrine/dis_pwen-k.php", "image_url": null}
{"text": "D.P.M-KANNTÈ : YON PON ANT FIKSYON AK REYALITE\n\nEmmanuel W. Védrine\n\nHaïti en Marche, Vol. XI, #1, fevriye 1997\n \n\nD.P.M-Kanntè se yon bèl travay kote dramatij Jan MAPOU bay teyat nasyonal la yon lòt dimansyon. Zèv sa a se yon tranch nan peripesi pèp ayisyen ki pral chache lavi lòt bò dlo men, yon chache lavi ki detwi lavi. D.P.M-Kanntè se yon trajikomedi, li trajik e komik alafwa. Byenke tablo pyès sa a gen pou wè ak koudeta Sedras la, sanmba Jan Mapou trase endirèkteman yon istwa depi sou rèy papadokratik la kote makout t ap pèsekite pèp la. Premyèman, nou jwenn filozofi sa a atravè kaptenn nan, frè MATYAS, yon makout, zenglendo ki swadizan konvèti men, kòm pwovèb la di: «chen manjèd ze pa janm kite metye l»; kè Matyas pa janm chanje; se yon san pitye pou malere, yon kè di ki konn pòch li sèlman.\n\nMapou kontinye pou l montre kòman zenglendo lame t ap pèsekite botpipo sa yo atravè istwa chak ap rakonte pandan vwayaj la. Se yon veritab tablo istorik «koudeta trant septanm nan». Mapou montre tou yon sòt «inyon» ki egziste pandan pasaj la: chak rakonte istwa yo. Chak vin ak relijyon yo e yo manifeste kwayans yo san okenn prejije kote youn respekte lòt: sa k ap envoke Bondye, Simbi, Mèt Agwe... pou vin pote yo sekou lè yo ant chemen lanmò ak lavi. Nou kapab retrase kwayans sa yo atravè chante yo, konpozisyon Kiki WAINWRIGHT, ki jwe yon wòl kapital nan zèv sa a. Men malgre kwayans yo, nou pral wè nan sizyèm tablo a kote pesonn moun pa kapab rete chwal «desten» lè l ap kouri. Brid chwal sa a se nan men Bondye li ye.\n\nSe nan tablo sa yo trajedi a reyèlman chita kote tout moun pral peri, esepte yon ti lezanj manman an fèk akouche ki pral sove. La a, se pwen santral zèv la kote anpil kritik ka poze tèt yo kesyon sa a: poukisa Jan Mapou vin kreye mirak sa a nan fen pyès la? Ki filozofi li gen dèyè tèt li? Mwen kwè la a gen anpil pwendentewogasyon yon kritik ka mete nan setyèm tablo a ki dènye sèn lan. Men, kòm mwen di deja, nou pa gen okenn pouvwa sou desten.\n\nD.P.M-Kanntè se yon fòm literati mwen ta renmen wè bonjan ekriven, sanmba ayisyen pwodui nan lang natifnatal la, yon literati ki gen manm, ki dyanm e ki gen bon epis ladan. Pyès sa a gen pou l tounen yon klasik. Mwen ta sijere tradui l nan lang anglè rapid ak tout kritik yo tou an anglè. Sa a, mwen garanti se yon liv ki kapab itilize nan etid sou «Etid Karayib», «Literati Karayib», «Etid Ayisyen», «Etid Nwa»... Mwen swete Mapou bòn chans ak pyès sa a e m swete l kontinye pwodui lòt bèl pyèsteyat an kreyòl ankò.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Eklèsisman  ak Demistifikasyon Tontongi nan liv li a\n\nEmmanuel W. VEDRINE\n2 me 2008\n\n \n\nSe pa lè yon moun ki te fè byen mouri epi pou n vin ap plede kriye, pale de sa l te konn fè, men li ta bon tou si nou ta aprann apresye travay moun sa a pandan l vivan, montre admirasyon ak respè pou jefò l fè pou nou ta ankouraje l plis, epi wè kisa nou menm nou ka aprann nan zèv moun sa a. Nan sans sa a, mwen kwè se tout Kominote Ayisyen nan Boston e ozalantou e manman peyi a, Ayiti ki ta dwe sipòte piblikasyon liv Tontongi1 a, Critique de la francophonie haïtienne (2008), chèche konnen sa k ladan an tèm eklèsisman ak demistifikasyon Tontongi fè.\n\nPafwa li pa fasil pou yon otè ta pran yon tèl pozisyon, sitou lè l rete esklav yon sistèm neyokolonyal2, sitou lè otè sa a vle plè yon ti gwoup moun an patikilye nan yon sosyete; tip otè konsa, nan yon sans, kontinye nouri yon sistèm koryas ki kontinye toupizi anbachal yon mas pèp ki swaf chanjman.\n\nMwen mete o gadavou tout kritik ki ta kouri di: «Poukisa se an fransè Tontongi ekri liv sa a?». Repons lan fasil pou mwen: premyèman, pou moun ki poko li liv la, otè a ekri 3 dènye chapit yo an kreyòl; donk li gen yon mesaj dirèk e trè fò tou pou tout natifnatal kote li vle mentni yon sèten esans. Dezyèmman, otè a gen yon konpetans lengwistik avanse an tèm abilite l nan ekri kreyòl, fransè ak anglè (kote l pwouve sa deja atravè zèv li pibliye). Twazyèmman, Tontongi gen yon mesaj pou tout gwo chabrak entelektyèl ayisyen, e menm mesaj sa a pral sèvi tou kòm modèl pou tout rès mond kreyolofòn nan ki te anba grif Lafrans ak sa yo ki anba l toujou.\n \nNan mond kreyolofòn nan, n ap jwenn menm tras sistèm neyokolonyal la ke nou jwenn Ayiti (manman peyi kreyolofòn). Donk, Critique de la francophonie haïtienne se yon kokenn gato kote tout moun jwenn ti moso. Liv sa a se yon bwalong (defi) tou pou tout entelektyèl ayisyen aprann apresye lang natifnatal la ke anpil nan yo itilize kòm «matyè premyè» pou y al ekri bèl pawòl an fransè e anpil fwa, koze ki pa menm an rapò ak reyalite Ayiti ap viv la. Wi, yo itilize kreyòl menm kòm matyè premyè paske, toudabò se nan lang sa a yo panse epi transpoze panse yo an fransè; se kreyòl ki lang matènèl yo e yo pa fouti nye sa nonplis. Donk, yo sèvi ak kreyòl kòm yon sòt «bouyon devwa» pou y al mete o pwòp an fransè. Men malerezman, anpil jete bouyon sa a aprè dekwa pou «kritik konsyan» pa wè tras li, dekwa pou yo rete tann glorifikasyon nan men Lafrans pou montre kolonizatè a yo toujou rete fidèl a li. Se tou yon «sik jòn»  moun sa yo fè tounen «sik blan», men sa yo pa konnen sèke sik jòn nan pa pèdi nan vitamin li (kòm powèt ayisyen Kesler Brézault ta di).\n \nKòm edikatè ki gen yon ventèn ane esperyans nan ansèyman (segondè, siperyè), mwen te apèn konplete 2 liv ki an rapò ak Ayiti: A healing paradigm for a new Haiti,A look at the problem of schools in Haiti. Liv Tontongi a rive a tan kòm dènye dokiman mwen te dwe revize nan kad bibliyografi rechèch mwen an. Sa vin ajoute yon diplis nan epis la kote, nan nouvo liv sa a, mwen etone li sèten temwayaj kèk konpatriyòt te konn obsève sou pinisyon kèk elèv te konn jwenn nan klas poutèt yo t ap esprime yo an kreyòl, pwòp lang matènèl yo. Mwen etone tou pou «abi fizik e sikolojik» anpil pwofesè lekòl fè elèv sibi. Nou nan venteyinyèm syèk tandike abi sa yo poko fin disparèt. Tanzantan lè nou jwenn ekriven konsyan kouwè Tontongi k ap pote eklèsisman, k ap fè demistifikasyon sa k pa bon nan sosyete ayisyen an, sa va elaji travay egzamennkonsyans kèk ekriven angaje ap eseye fè pou pote chanjman nan sosyete pa yo ak plim yo.\nNòt\nTontongi, Non plim Eddy Toussaint.\nNeyokolonyal. (n). Yon fòm kolonizasyon tounèf ki enpoze dominans ekonomik a yon ansyen koloni ki vin endepandan. 2. (adj) ki an rapò ak fòm kolonizasyon tounèf sa a.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Pou yon frankofoni vivan e popilè\n\nFrankofoni1 pa mouri. Pandan deplasman mwen te fè nan mwa dènye yo aletranje, sa te touche m lè m santi ke, tout kote nan lemond, lang fransè a benefisye yon prestij entouchab. Gwo dezi sa a lye nou anpil a yon obligasyon. Paske, fas a lang anglè a, rekil fransè pa yon fatalite2.\nNan moman n ap selebre bisantnè3 nesans Léopold Sédar Senghor4, se ta yon onè pou peyi nou ta rann omaj a nonm sa a ki fondatè negritid ak frankofoni, omaj ke Lafrans ta dwe rann li lè l mouri. Mwen te gade sa an sekrè, kòm youn nan premye responsab politik fransè, pou ale sou tonm li. Mwen vle jodiya rann yon moun, ki te youn nan atizan pi devwe nan estansyon (kiltirèl) peyi nou, omaj sa a. Se poutèt sa, mwen pwopoze enskripsyon non li nan panteyon5 nasyon an, bò kote non Charles Péguy6 ak Toussaint Louverture.\nFò nou retounen a yon frakofoni ki konfòm a lespri Senghor. Poutèt sa, nou menm Fransè, nou dwe enplike nou plis nan frankofoni sa a kote pòtpawòl yo pafwa se otè etranje, ki rejwenn yo youn lòt ak kouraj, men se yo menm sèl k ap defann li, nan plas sa yo ki ta dwe vrè avoka l: Fransè yo menm. E dabò, lajenès, li menm ki, jodiya, poko janm wè itilite l.\nMwen vle yo anrichi pwogram eskolè yo ak yon volè frankofoni ki esprime l klèman e ke, nan vil yo, gen kreyasyon mezon frankofoni, andwa ki egziste pou ar ak kilti, kote jèn yo kapab wè orijinalite kilti frankofòn yo. Li enpòtan tou pou pèmèt yo dekouvri richès kilti Sid la avèk yon sèvis sivik ki ann amoni ak yon volè frankofòn.\nJenès fransè, ki gen orijin imigran, ta gen tout plas li nan dyalòg kiltirèl yo, puiske ekriven natif Magrèb e Afrik anba Sahara (ki fè pati Sahara) te chante lang fransè a tou. Se pa yon bagay pa aza si pami dènye peyi mwen vizite yo, Senegal ak Aljeri ofri deja Académie Française 2 moun pami sa yo ki montre lanmou ak antouzyas yo pou lang fransè a, an palan de Assia Djebar7 ak Senghor.\nNan ansèyman siperyè, li nesesè pou yo kòmanse reflechi san pèdi tan a kreyasyon depatman frankofòn, ki prèske pa egziste an Frans, dekwa pou kenbe yon seri talan literè tankou Maryse Condé8, Alain Mabanckou9 ou Achille Mbembe10, ki fini pa egzile Etazini. Kè ak avni frankofoni diminye (li vin mwen fransè), men  paradoksalman11, deplizanpli anglosakson. Amerik sove frankofoni? Yon chapant!\nYon lang veyikile tou yon mesaj politik, yon sèten vizyon mond lan. Lòske gen plizyè pèp ki pale l tou tankou moun Liban, Nijè ou Vietnam, lang fransè a se istwa yon kominote ak desten l antre «nou e yo». Mwen regrèt anpil, pafwa, lè yon seri rezo ta fè dappiyanp sou li sou pretèks defans lang fransè a pou pwomouvwa enterè pèsonèl yo.\nTank yo ta sispèk frankofoni de move tras sa yo, pèp yo ap devlope mefyans alega l, e y ap tante rejte pitit la (Lafrans) ak dlo beny lan (frankofoni). Paske, o kòmansman, frankofoni se pa yon konsèp12 kolonyal, okontrè. Pou pa sispèk neyokolonyalis13, Jeneral de Gaulle14 te kòmanse mefye sa avan menm Léopold Sédar Senghor te defini l kòm «pitit fi libète e sè endepandans», kòm yon «fizyon kiltirèl ant Eta ki gen lang fransè kòm pataj e ki plis imen paske pi rich, ke l ini valè ki pi opoze yo».\nAn Frans, fò yo fini avèk yon vizyon tankou sa Jakoben15 yo te genyen de yon frankofoni k ap kraze e k ap koze vyolans: pa gen plas pou kare (opoze) fransè ak lòt lang Lafrans». Kòman pou revandike fas a lang anglè a, esepsyon kiltirèl  epi pou pa admèt li pou pwòp kilti rejyonal nou yo ke disparisyon yo menase? Lang lokal yo, enkli lang ki pale nan teritwa fransè aletranje tankou kreyòl, yo dwe kapab pwopoze yo a elèv sou teritwa yo kote gen yon bon valè paran ki swete sa fèt.\nDe lokal a global, frankofoni franchi teritwa yo aladous, men san nou poko konnen kibò l prale. Nou dwe imajine l kòm yon mwayen pou lang fransè a kapab reziste anglè san konplèks. Sa vle di ke administrasyon nou yo ta adrese òganis entènasyonal yo an fransè e lang fransè a, lang dwa, lang referans pou tèks ewopeyen yo.\nElajisman vè lès Inyon an pa dwe tyalenj16 patenarya privilejye nou avèk peyi Sid yo. Nan sans sa a, ratifikasyon17 pou Lafrans fè, sa gen kèk jou, Konvansyon Entènasyonal pou divèsite kiltirèl, dwe pèmèt akote lang fransè a, lang lokal yo gen dwa pou yo site yo, patikilyèman ann Afrik: malgre difikilte aktyèl yo, kontinan nwa a ka, pa dinamis18 lengwistik19 sa a istwa prekolonyal li eritye ke yo pa konnen, pote yon kontribisyon presye a pwodiksyon valè inivèsèl yo.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Nòt - Pou yon frankofoni vivan e popilè\n\nTèks politik ki sikile sou entènèt la nan lang fransè, enkli pati ladan ki parèt nan kèk jounal fransè.\n\nFRANKOFONI (n). Kominote pèp frankofòn (ki pale fransè).\n \nFATALITE (n). Karaktè sa ki fatal (ki dwe rive san ou pa ka evite l, ki inevitab).\n \nBISANTNÈ (adj). Ki gen 200 ane ; 200tyèm anivèsè.\n \nLéopold Sédar SENGHOR: Fèt 9 oktòb 1906, li mouri 20 desanm 2001. Powèt senegalè, politisyen e teworisyen kiltirèl. Prezidan Senegal (1960-1980). Senghor se premye Afriken ki vin manm Académie française. Fondatè pati politik ki rele Senegalese Democratic Bloc (Blòk Demokratik Senegalè). Anpil moun konsidere l kòm youn nan entelektyèl afriken pi enpòtan nan ventyèm syèk la.\n \nPANTEYON (n).  Chapèl souteren yon moniman ki konsakre an menwa moun fame yon nasyon.\n \nCharles PÉGUY. Fèt 7 janvye 1873, li mouri 5 septanm 1914. Powèt, eseyis, editè fransè. De pi gran enspirasyon l yo se te “sosyalis” ak “nasyonalis”, men vè ane 1918, li tounen yon moun devwe men youn ki pa pratike relijyon katolik romen; apati moman sa a, katolisis te gen yon gwo efè sou zèv li yo.\n \nAssia DJEBAR. Non de plim Fatima-Zohra Imalayen. Li fèt 30 jen 1936. Romansye, tradiktè e sineyas aljeryen. Pifò nan zèv li yo relate obstak fanm rankontre; se yon moun remakab kòm pòtpawòl vwa fanm. Djebar konsidere kòm youn nan ekriven pi popilè Afrikdinò. Li te eli manm Académie française nan dat 16 jen 2005. Se premye ekriven magreben ki rive nan yon tèl wo fonksyon literè.\n \nMaryse CONDÉ. Fèt an 1930 nan Gwadloup. Otè ki ekri nan lang fransè, li ekri fiksyon istorik; li trè koni pou roman li an ki rele Segu (1984-1985). Lè l te fèk fèt, li te rele Maryse Boucolon. Se li ki pi piti pami uit pitit. An 1953, paran l voye l al etidye nan Lycée Fénelon epi nan Sorbonne (a Pari), kote l te espesyalize nan lang anglè. An 1959, li marye avèk Mamadou Condé, yon aktè gineyen. Apre l fin diplome lekòl an Frans, l al anseye nan peyi Gine(n), Gana, ak Senegal. An 1981, li divòse men an 1982 li marye ak Richard Philcox, tradiktè ki tradui nan lang anglè pifò nan roman l yo.\n \nAlain MABANCKOU. Fèt 24 fevriye 1966 nan peyi Congo Brazzaville. Sèl pitit, li pèdi manman l an 1995, papa l an 2004. Li pase anfans li nan vil Pointe-Noire, kapital ekonomik Congo, vil kotyè kote l kòmanse etid primè ak segondè l e kote li fin bakaloreya l (opsyon Lèt ak Filozofi). Manman l te vle se dwa pou l etidye; li kòmanse etid dwa l nan Brazzaville, epi an Frans nan Université Paris-Dauphine (Paris IX) kote li dekwoche yon diplòm DEA (Diplôme d’Etude Approfondie) an Dwa Komèsyal…Li kouwone ak pri literè kouwè kouwè : Prix Jean-Christophe de la Société des poètes français, Prix des Cinq continents de la Francophonie, Prix Ouest-France /Etonnants Voyageurs, Prix RFO du livre, Prix Renaudot 2005…\n \nAchille MBEMBE. Fèt Kameroun an 1957. Li pran doktora (Ph.D) li nan istwa nan Université Sorbonne (Paris) an 1989. Apre sa, yon diplòm D.E.A. nan Syans Politik nan Institut d’Etudes Politiques nan menm vil la. Kòm youn nan gran teworisyen sou etid poskolonyal jounen jodiya, li pase kèk tan travay nan Columbia University, New York, Brookings Institute nan Washington, D.C., University of Pennsylvania, University of California, Berkeley, Yale University e nan Council for the Development of Social Science Research in Africa (Codesria) nan Dakar, Senegal. Aktyèlman li se manm estaf nan Johannesburg, Afrikdisid … Pami zèv li yo, li ekri: Les Jeunes et l'ordre politique en Afrique noire (1985), La naissance du maquis dans le Sud-Cameroun, 1920-1960 : histoire des usages de la raison en colonie (1996), De la postcolonie, essai sur l'imagination politique dans l'Afrique contemporaine (2000; edisyon anglè a an 2001), Du Gouvernement prive indirect (2000) …\n \nPARADOKSALMAN (adv). Ann opozisyon ak opinyon ki opoze a opinyon jeneral yo admèt.\n \nKONSÈP (n). Ide jeneral; reprezantasyon abstrè yon objè ou ansanm objè ki gen karaktè komen. cf. nosyon.\n \nNEYOKOLONYALIS (n). Yon fòm kolonizasyon tounèf ki enpoze dominans ekonomik a yon ansyen koloni ki vin endepandan.\n \nJeneral DE GAULLE [Charles André Joseph Marie de Gaulle]. Fèt 22 novanm 1890 ; li mouri 9 novanm 1970. Jeneral fransè epi chèf leta ki batay pou liberasyon fòs fransè yo pandan Dezyèm Gè Mondyal epi annapre, li fonde Senkyèm Repiblik Fransèz kote l te sèvi kòm prezidan l. An Frans, li pi koni sou non Général de Gaulle ou senpleman Le Général (Jeneral la), oubyen, «le Grand Charles».\n \nJAKOBEN. Manm sosyete politik revolisyonè (etabli a Pari nan yon ansyen kouvan jacobin). 2.repibliken entretab, patizan yon eta santralize.\n \nTYALENJ (v) sèvi (kòm) bwalong. 2. (n): bwalong (fig). s: defi.\n \nRATIFIKASYON (n). Aksyon pou ratifye (apwouve, konfime).\n \nDINAMIS (n). Enèji, vitalite (fig).\n \nLENGWISTIK (n). Syans ki etidye lang. 2. (adj). ki an rapò ak lang, ak syans ki etidye lang.\n[(adj) = adyetif ; (cf) = an rapò ak; (fig) = sans figire; (n) = non; (v) = vèb]", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Ayiti: Pou yon edikasyon pratik lè vandredi\n\nSe pa pou premye fwa mwen parèt sou entènèt la ak bèl ide sa a, men depi kèk ane byenke mwen pa t ekri pi long sou sa tankou mwen fè sa jodiya. Mwen mansyone l tou nan de nouvo liv (A healing paradigm for a new Haiti,A look at the problem of schools in Haiti) mwen gen pou pibliye.\nSe yon ide k ap domine mwen chak jou an tèm aktivite lekòl Ayiti te ka fè ak elèv o pwofi devlopman Ayiti Cheri, e pou fè timoun sa yo aprann pran konsyans depi yo jèn dekwa pou ede Ayiti demen.\nSe tout yon gwo pepinyè mwen wè nan ide sa a pou mete yon ralonj sou filozofi konbit kèk nan nou kapab anbrase deja pou fè Ayiti ale vè lavan tout bon vre.\nPou ide sa a vin pratik, lekòl Ayiti pa bezwen milyonven ni tou yo pa reyèlman bezwen tann se gouvènman ki pou ta ba yo limyè vèt pou anbrase lide sa a men gen kichòy ke yo kapab kòmanse fè ak elèv yo, epi piti piti, ide sa a kapab tounen yon reyalite nan edikasyon timoun yo nan venteyinyèm syèk la.\nPou tout moun ki li ti dokiman sa a, souple mwen ankouraje w voye kòmantè ban mwen; yo trè entèpòtan an tèm sa ou ka pataje ak lòt moun e sa mwen pa t gen tan devlope ladan. Konpatriyòt, ou menm ki ta renmen ede Ayiti san fè yon dal literati, ann panse kijan lekòl Ayiti (prive, piblik, lekòl bòlèt, lekòl kongreganis, elt.) kapab panse a jou vandredi pou ta bay elèv yo yon edikasyon pratik. Nan edikasyon pratik sa a, nou wè yon dal bagay la:\n(1) JOUNE (VIZIT)\nLekòl la mennen elèv yo al fè kèk vizit. Vizit sa yo kapab nan mize, vizit lye istorik, vizit alakanpay, elt… yon fason pou eskpoze elèv yo a reyalite Ayiti (wè bagay yo dan griyen, jan yo ye Ayiti) pou aprann pran konsyans de reyalite sa a depi piti, pou lespri yo devlope (kote yo kapab poze tout kalte kesyon sou sa yo wè).\nKèk kesyon yo ka poze:\na. Te kwè nou etidye nan liv ke «Ayiti se yon peyi agrikòl», apa nou pa wè jaden, aktivite agrikòl yon dal kote nou pase? Sa k koze sa?\nb. Anpil kote nou pase nou wè ti sous dlo; pouki yo pa kapte yo pou wouze tè? Pouki se lapli peyizan yo di y ap tann pou plante?\nc. Apa tout kote n pase nou wè moun ap koupe pyebwa pou fè chabon? Se pa lanati yo detwi lè yo koupe pyebwa?\nd. Ki lwa li egziste pou pwoteje anviwonnman an? Ki pinisyon yon moun ka jwenn si l ap detwi anviwonnman an?\ne. Kisa ki ka ranplase chabon an pou moun pa koupe bwa?\nf. Yo di moun pa koupe bwa nan Sendomeng, y ap pini yo pou sa, se vre?\ng. Yo di moun Sendomeng sèvi ak gaz tout kote. Leta sibvansyone gaz pou fè manje (moun pa peye anpil pou achte l) yo pa sèvi ak chabon. Pouki sa pa fèt Ayiti tou?\nDonk se tout yon seri kesyon anseyan ka ankouraje elèv poze pou aprann devlope lespri kritik, e pou aprann pran konsyans. Pa gen move kesyon; tout kesyon se kesyon; tout kesyon gen repons.\nNan kategori «vizit» la, nou pa eskli vizit nan Sendomeng (Repiblik Dominikèn). Okontrè li enpòtan pou lekòl (ki gen ti mwayen) ta òganize vizit nan Sendomeng (peyi ki pi pwòch Ayiti) pou eskpoze elèv yo a reyalite yon lòt peyi pou konpare ak Ayiti.\n(2) PRATIKE YON BAGAY KÈLKONK ANDEDAN LEKÒL LA JOU VANDREDI\nh. Elèv te ka aprann itilize konpwoutè (òdinatè); aprann ouvri kont elektwonik (imel) pou al kominike sou otowout entènasyonal ki rele entènèt la, yon granchemen savwa. Nan menm liy ide a, nou te rive edite yon bèl manyèl òdinatè ki kapab ede tout lekòl Ayiti ki vle kòmanse entwodui òdinatè nan saldeklas yo. Tit liv la se: Premye Etap Avèk Yon Òdinatè1\ni. Pale de enpòtans entènèt la tout kote nan lemonn jodiya, kijan l konekte tout moun nan lemonn; kijan ou ka chita Ayiti epi w ap kominike ak zanmi ki Lafrans, Etazini, Kanada, lòt kote nan Zantiy yo, elt.\nj. Kijan rechèch /dokiman simaye sou entènèt la e kijan pwofesè lekòl, elèv, moun k ap fè rechèch ka li, e itilize yo tou pou fè rechèch …\n(3) PRATIKE YON ESPÒ KÈLKONK\nk. Premyèman, pale de espò an tèm enpòtans li pou devlope fizik yon moun, e pou fè l rete an sante tou. Espò kapab vin yon karyè tou pou kèk jèn kote yo ka fè anpil kòb. Nan gran peyi (devlope yo), vedèt espòtif (nan espò kouwè bezbòl, bòks, foutbòl, foutbòl ameriken, baskètbòl, rògbi...) yo siyen kontra plizyè milyon dola epi yo fè anpil lajan nan piblisite pou gran konpayi.\nl. Lakay Ayiti, nou pi konnen espò kouwè foutbòl (espò nasyonal la) men sèjousi, gen kèk lekòl ki gen ti teren baskètbòl ak volebòl. An palan de foutbòl, youn nan gran jwè ki fè onè Ayiti se Emmanuel (Manno) Sanon; gras a li ak kèk lòt gran jwè, Ayiti te rive kalifye kòm peyi nan Karayib la pou l te patisipe nan koupdimonn 1974 la ki te fèt nan peyi Almay. Pandan Ayiti t ap jwe ak Itali, Manno rive fè yon premye gòl sou Itali. Se yon evennman ki te fè non sèlman kè Italyen sote, men lemonn antye paske yo konnen Itali te gen youn nan meyè gadyen ki fè yon dal tan depi l pa t pran gòl (an palan de Dino Zoff). Manno te rive leve defi sa a malgre  Itali te gen match la alafen. Men nou vrèman an reta nan espò sa yo pou n ta patisipe nan konpetisyon entènasyonal, sitou nan jwèt olenmpik (ki fèt chak katran). Li enpòtan tou pou ta pale elèv yo de bezbòl (kote majorite boul bezbòl se Ayiti ki te konn prepare yo nan faktori kote ti malere ak malerèz mal manje, mal peye t ap fabrike yo pa douzèn pou voye lòtbò dlo tandike Ayiti pa jwe bezbòl. Bezbòl se yon espò entènasyonal nan kontinan ameriken an ki gen anpil lajan ladan. Kèk bon jwè bezbòl ki sot Sendomeng, y al jwe nan kèk gran ekip ameriken pou plizyè milyon dola. Kanada, Etazini, Amerik Santral, Venezyela, ak kèk kote nan Karayib la (kouwè Kiba, Pòtoriko, Sendomeng)  jwe bezbòl).\nm. Natasyon. Se youn nan espò ki ka sove lavi yon moun si l tonbe nan dlo epi l pa konn naje. Nenpòt timoun ki konn dlo (ak teknik pou sove yon moun k ap nwaye) kapab sove yon adil k ap nwaye. Donk nou wè nesesite pou anpil lekòl ta kreye pisin pou elèv pratike natasyon, pou yo aprann naje. Silvio Cator, youn nan pi gran atlèt Ayiti te ka pwodui te yon gran najè tou, apa plizyè lòt espò li te konn pratike. Pou te ka sonje li, yo fè estad Pòtoprens lan pote non l.\nn. Ar masyal (jido, karate, kikbòksing, kongfou, taykonndo, elt.). Se kèk ar masyal ki enpòtan. Yon moun ka defann tèt li lè l konnen kèk ladan yo.\no. Konbyen timoun Ayiti ki ka monte yon bisiklèt, yon motosiklèt? Kèk lekòl te ka mete yo a dispozisyon pou elèv pratike. Ak pwoblèm wout (pa gen anpil oubyen sa k bon) Ayiti, gen kote moun te ka ale sou bisiklèt ou motosiklèt kote wout yo pa vwatirab. Ekip moun nan yon zòn te ka met ansanm pou kreye yon wout pou bisiklèt e moto annatandan, epi aprè gouvènman an ta elaji e amelyore yo pou pi gwo veyikil (si yo ta rive gen bòn fwa pou konprann nesesite moun nan yon zòn).\n(4) RELE PWOFESYONÈL VIN PALE\nSe yon aktivite lekòl Ayiti te ka fè tou jou vandredi kote yo te ka envite pwofesyonèl nan plizyè domèn (tankou: agonòm, pwofesè lekòl, avoka, biznismann, chofè, doktè (medsen), ebenis, ekriven, elektrisyen, enfimyè, enjenyè, espòtmann, fèmye, gid touris, kòdonye, machann, oksilyè, teknisyen, tradiktè …).\n(5) YON PROGRAMM ANDEDAN LEKÒL LA KI SANTRE SOU SIVIK\nApa de ti liv «enstriksyon sivik» elèv ka li, lekòl yo te ka panse a yon bonjan pwogram ki santre sou sivik lè vandredi. Kisa elèv la dwe konnen kòm sitwayen, responsablite yon sitwayen anvè peyi l /anvè kominote l, patisipasyon ou kontribisyon l nan sosyete a...\n(6) PATISIPE NAN PWOJÈ REBWAZMAN\nSe ta reyèlman yon bèl ide pou lekòl Ayiti ta gen sa nan pwogram yo ta renmen fè ak elèv jou vandredi. Yo te ka reyini elèv yo nan lekòl la jou vandredi, pase fim pou yo pou gade kèk dokimantè (lekòl ki gen aksè a elektrisite), pale de pwoblèm debwazman, e enpòtans pou rebwaze Ayiti rapidopresto kote patisipasyon ak konpreyansyon tout moun enpòtan.\n(7) FÈ ELÈV APRANN PATISIPE NAN PWOJÈ GOUVÈNMAN AP FÈ\nLi ta enpòtan pou lekòl ta eskpoze elèv a pwojè gouvènman an ap fè (pa ekz., patisipe dirèkteman e volontèman), ale sou teren /chantye kote travay la ap fèt pou obsève epi poze kesyon sou travay la epi ankouraje moun k ap fè l la).\n(8) RAPÒ ALEKRI CHAK AKTIVITE ELÈV YO FÈ LÈ VANDREDI\nLi enpòtan pou elèv yo ta ekri yon rapò oswa kontrandi sou aktivite yo fè jou vandredi a, epi pou ta remèt yo nan klas lendi (tankou yon devwa). Lekòl la kapab fè tou yon konpilasyon rapò ebdomadè sa yo, epi l pibliye yon liv ak yo nan fen ane a oubyen aranje yo nan fòm maniskri nan achiv lekòl la kote yo kapab ede nan rechèch pi devan oubyen sèvi lòt elèv kòm modèl.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Revolisyon Ayiti : Benefis Pou Kilès ?\n\nEmmanuel W. VEDRINE\n\nCombat de Vertières\n\nCombat de Vertières par Patrick Noze, huile sur toile, tiré de «Haitian Art in the Diaspora»,\nédité par Emile Viard, 2004, Vie & Art Collections.\n\n \nSe yon tèm tèt chaje pou moun abòde nan kad Ayiti e li nesesè pou konn fondèt istwa peyi sa a. Pou te fè suit a yon atik yon kapatriyòt ekri (Doumafis Lafontan. ‘Inyon ou lanmò'. Me 2005) ki anglobe tèm «revolisyon», youn nan tèm mwen ta chwazi pou debat sijè a se: konprann istwa Ayiti.\n\nEvidamman, fò n ta pati depi peryòd revolisyonè yo (byenke nou nan epòk kolonyal la toujou, men nou poko rive nan ane 1803); sèdike pwen mwen vle touche la a gen pou wè ak tout batay adwat agoch ki t ap fèt yo (avan Batay Vètyè, 18 novanm 1803) e kesyon nou menm nou kapab poze se: ki valè ladan yo ki te nan enterè mas pèp la (remake tou nou potko yon «nasyon»)? Donk, la a nou ka antre klas ki te pi ba yo («meprizab» yo), enkli tout esklav pou ta vin souse omwen yon zo nan bòl vyann nan.\n\nEnben apre tout analiz nou, nou vin remake majorite batay sa yo ta chita sou enterè pèsonèl. Desalin te konprann jwèt marèl la fen e byen e se pa t yon bagay fasil fasil pou li pou l te eseye fè gwo chèf endijèn yo (milat, nwa, nèg bosal) fè yon tètkole kont Lafrans ki te gen gwo pouvwa pou divize/reye nan plan men l nan epòk la.\n\nOpòtinis pakapala te toujou la depi lè dyab te kaporal. Yo antre nan kan Desalin nan vre (nan zafè «inyon» fiti anpwè a t ap pale a) pase yo te gentan wè avantay bab e moustach yo pi devan (kreyasyon yon nouvo sistèm fewodal ou neyokolonyal) si yo ta rive kwapre ekip sanmanman lame fransèz la ki te panse Ayiti se yon savann kote yo t ap kontinye vin galope ladan. Men kisa ki vin pase apre revolisyon an? Kèk nan opòtinis sa yo ta remake filozofi Desalin ta yon ti jan chanje lè anpwè a ta mande pou rekonpanse ti sòlda pye atè, linèt nan dèyè pantalon ki te pote pwòp kontribisyon pa yo nan revolisyon sanglan sa a kote yo te batay ak tout nanm, tout fòs yo pou yon chanjman.\n\nWoy! Machwè kèk gwo chabrak gonfle pi rèd pase bonm ka Lekont e sa ta youn nan koz lanmò fondatè patri a anvan krache sèk. E toutsuit apre, nou vin wè kouman peyi tounèf sa a kòmanse divize tankou yon kochon ki dekatya apre yo fin grate l.\n\nAnpil Ayisyen ta vle parèt an menm tan tou kòm «revolisyonè». Sa pa etone nou pase n ap gade fil istwa Ayiti kouman l dewoule, men èske se reyèlman ak ide pou ede mas pèp ki nan bezwen an? Èske se ak ide pou benefisye pwòp klas pa yo oubyen enterè pèsonèl yo? Donk se la KONFIZYON an chita pase fèy Istwa Dayiti ouvè devan n toutouni tankou yon fèy nou renmen gade.\n\nPa bliye tou, tèm «revolisyon» nan istwa nou ta plis parèt kòm yon LIT POU MONTE SOU POUVWA sèlman (ak etikèt sa a – ak pwomès «bagay yo pral chanje» donk, espwa fè viv kòm pwovèb la di). Pa gen pwoblèm pran pouvwa a, men se KISA lidè sa yo fè annapre (dekwa pou ede majorite pèp ki nan bezwen) lè yo fin pran pouvwa a? Tout moun toujou rete DIVIZE: chak toujou rete nan klan yo (e.g, sa k pran pouvwa a mete tout akolit li nan pozisyon kle epi chanjman de baz yo pa janm rive fèt, entelektyèl toujou rete nan klan yo ap filozofe grate santi menm lè yo parèt pi wouj pase drapo kominis Larisi men an verite, yo pa pral nan mas pèp al fè yon seri travay de baz (kouwè al plante pyebwa ak li, al voye hou ak li, vini ak estrateji pou wouze tè, estrateji pou plante pi byen, ide pou konsève rekòt pou ka goumen kont sezon dizèt, ide pou pwoteje tè a, fè pepinyè tout kalite, vini ak ide pou pa detwi lanati men pou konsève l, elt...).\n\nVentyèm syèk la ki apèn chavire bonnèt li pa tèlman lontan, se yon syèk tèt chaje nèt ale ak kouran ide «IS» yo ki vin pran nesans oubyen grandi (pa egzanp: barbaris, egzistansyalis, kapitalis, kominis, neyofewodalis, neyokolonyalis, revolisyonis, sosyalis… jis pou site kèk). Kèk ti boujwa entelektyèl nan lakou lakay (po nwa oswa po kwiv) voye monte nèt ale, voye ide kominis, sosyalis monte tankou se kap y ap file vandredi sen nan Pòtoprens men frè, yo toujou rete nan klas yo ap simen fransè sofistike, menm yon silabè kreyòl yo pa eseye ekri pou ta eseye alfabetize mas pèp la ki pa konn ga-a-ga nan fèy malange, vwa pou t al touse pye kanson pou al plante pyebwa ak li, al voye hou / pikwa/ manchèt / sèpèt ak li, al sekle tè ak li (e anpil konnen youn nan gwo sekrè devlopman Ayiti rete nan devlopman lagrikilti), al montre l li gratis ti cheri pou l dechifre bekounaba nan fèy malanga, al fè gwoup pou ba yo liv gratis ti cheri pou li, mete ansanm (ak sa ki gen lamama) pou ede yo yon jan, yon lòt epi montre yo kijan pou òganize yo, kijan pou travay ansanm pou gen siksè.\n\nKonpilasyon tout ide revolisyonè yo nan kad Ayiti, men san aksyon konkrè, vin sanble yon «lanmou makiye». Donk 2 gwo kesyon nou ka poze pou konkli se:\n\nKilè Ayiti va gen yon revolisyon sosyal tout bon?\nKisa nou ka aprann de Revolisyon Kiben an?\nSa se repons mwen kite ouvè dekwa pou elaji deba sa a. Anfennkont, tèm «REVOLISYON» nan istwa Ayiti vin pran yon lòt sans tou: youn ki ta chita plis sou IDE REVOLISYONÈ, mwens AKSYON KONKRÈ.\n\n(E.W.Védrine, 27 me 2005)", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Mennen koulèv la lekòl se youn, fè l chita se de\n\nE. W. VEDRINE\n\n«Nou anba gwo presyon nan men kominote entènasyonal la pou itilize vyolans�, jeneral Augusto Heleno Ribeiro deklare a yon komisyon depite nan peyi Brezil. �Mwen kòmande yon fòs k ap mentni lapè, pa youn ki la kòm fòs k ap okipe ...'\n\nJeneral la site Etazini, Lafrans ak Kanada pami peyi k ap bay presyon pou itilize fòs kont gwoup ame yo. Brezil, nan yon sans, ta eseye kenbe pwomès li te fè avan, asavwa li gen yon misyon pou ede nan rekonstriksyon Ayiti:\n\n��Nou pa la pou fè vyolans, sa p ap fèt osilontan mwen an chaj fòs la� Brezil ap mande peyi donatè Nasyonzini yo pou bay $1.2 bilyon pou èd yo te pwomèt nan kad rekonstriksyon Ayiti.» ( Brasilia , Brezil, 2 desanm 2004 (Reuters). [Tradiksyon anglè � kreyòl: E. W. Vedrine)\n\nPou rezime sitasyon anlè yo, Brezil, nan yon sans, montre sèten VALÈ MORAL kòm yon fòs k ap mentni lapè ki pa ta renmen tonbe nan mitan yon GÈ SIVIL ant Ayisyen.\n\nItilizasyon VYOLANS pa meyè fason pou estope VYOLANS (kòm anpil nan nou ki gen valè moral ta rezime l) epi se pou rezon sa a politik Etazini nan Zafè Etranje pa gen siksè kote yo kreye plis hèn pou tèt yo nan lemonn [re: ITILIZASYON FÒS (olye VRÈ DIPLOMASI) kòm mwayen pou rezoud kèk KRIZ ENTÈNASYONAL].\n\nAnpil fwa, Etazini chita dèyè pwovèb laten an: �CI VIS PACEM, PARA BELLUM� (Si w vle lapè, prepare lagè). Imajine w Nelson Mandela ta mete sa an(n) aplikasyon lè l te monte sou pouvwa? Kijan Afrikdisid t ap ye jounen jodiya? Èske APATED ta kòmanse disparèt? Èske ta gen espwa pou lapè alontèm nan - yon rèv ke Mandela ak anpil lòt moun t ap nouri depi lontan, yon rèv anpil sakrifye vi yo pou li?\n\nPremyèman, pou dezame bandi sa yo Ayiti (a kèlkeswa gwoup yo apateni), se ta jwenn enfòmasyon sou yo, epi chèche yo pou mete nan prison (kreye bonjan dosye pou yo dekwa pou rete vijilan gen kontwòl yo) pou sekirite ka blayi. Sonje Konstitisyon 1987 la aboli PÈN LANMÒ epi an pasan, se yon santans ki ta egziste toujou nan dotyen peyi, men sa pa evite kèk lawon nan sosyete a kontinye fè krim pou sa.\n\nMwen sèten pèp ayisyen an konnen kilès k ap simen latwoublay nan kèlkeswa katye kote yo rete. Donk, la a menm gen yon sous enfòmasyon trè rich pou sa yo ki gen renn peyi a nan men yo aktyèlman. Lòt bagay nesesè pou gouvènman an ta fè se ta KREYE AKTIVITE pou angaje tout moun nan fè yon bagay. Yon GOUVÈNMAN ENTERIMÈ pa ta vle di youn ki jis la k ap fè yon kenbe pou lòt prezidan eli a . Sa ta dwe pito yon opòtinite bab e moustach pou demontre lidèchip ki ka gen yon EFÈ POZITIF sou gouvènman ki pral pran mayèt la e sa yo k ap vin annapre. Poukisa Ayiti chaje ak bandi? Repons lan SENP: pa gen aktivite pou kenbe chak moun okipe nan peyi a. Pa gen dout absans koze sila a pral pwodui tout yon seri gang.\n\nImajine w chak jèn ayisyen an(n) Ayiti ta andedan yon lekòl, yon kote y ap aprann yon metye, gen yon travay y ap fè kèlkonk�! (mwen di «jèn» paske si nou fè yon rechèch, n ap jwenn majorite nan gang sa yo se yon seri jèn nan laj ventan ou menm pi jenn toujou byenke n ap jwenn sa yo ki nan trantèn ou plis toujou).\n\nMoun pa t ap wè ekip sa yo ak make lèsanpa nan lari, mele nan aktivite gang, ak yon seri jèn k ap dòmi nan lari lèswa, tout kote nan Pòtoprens (pami yo, anpil inosan). Vrèmanvre, se pa yo menm ki envante sitiyasyon sa a e sosyete ayisyèn nan ta dwe gen yon OBLIGASYON MORAL pou fè yon bagay POZITIF pou ede yo paske yo se mann menm sosyete sa a.\n\nSi w di yo (ekip solid, ekip tyòbòlmekè sa yo) pa make lèsanpa nan lari, pa fè krim, pa fè sesi, pa fè sela� ou DWE kreye yon bagay pou yo pou kapab fini ak sa. Youn nan pwoblèm mwen genyen ak lidè ayisyen (ke m rele PÈDAN anpil fwa) sèke majorite nan yo pa gen yon VIZYON ALONTÈM pou Ayiti. SÈL rèv yo se MONTE SOU POUVWA epi yon fwa yo fin monte, yo pa konnen de ki lakyèl sa pou fè (2 men yo mare epi yo pa kapab panse fè kèk bagay pozitif pou kite dèyè kòm eritaj pou sa k ap vin ranplase yo). Fòk ou gen FYÈL pou vin yon bon lidè epi pou devlope bonjan lidèchip.\n\nDwe gen yon ATMOSFÈ AMIKAL ant FÒS POLIS AYISYEN AN ak PÈP AYISYEN an. Se te youn nan gwo pwoblèm LAME DEFEN an (yo te konsidere kòm ènmi pèp la olye zanj gadyen l � ke l te sou Duvalier ke l te aprè rejim brital sa a te fayi). Yon fwa tip KONFYANS sa a fin tabli ant LAPOLIS ak PÈP LA, pral gen yon kokenn siksè (nan pataje enfòmasyon ki va ede anpil nan rezoud pwoblèm sekirite a).\n\nDWE gen tou DYALÒG MANCH LONG ant GOUVÈNMAN AN e PÈP LA (di yo men sa k ap fèt, kisa k dwe fèt, fè yo pran konsyans de patisipasyon yo nan kad devlopman peyi a � yon bagay trèzenpòtan epi etan gouvènman ki gen mayèt pouvwa a nan men l, ou pral kreye kanal pou patisipasyon pote fri [ aplikasyon filozofi KONBIT la nan devlopman global peyi a oubyen aplikasyon filozofi «grès kochon an kwit kochon an» ]. Yon gouvènman dwe kreye yon atmosfè pou montre pèp la ke l ap travay pou li e pou byennèt peyi l. Oken politisyen ayisyen pral gen siksen san yo pa ta mete bagay sa yo an(n) aplikasyon.\n\nMoun k ap sikile ak zam (tèlkòm polis, ansyen manm lame defen an, manm gang) gen tandans atake sa yo ki san zam oubyen moun inosan. Sa se travay moun lach. Lojikman, moun ki pote zam legal (tankou manm fòs polis la), ta dwe SÈLMAN itilize l nan kad DEFANS LEJITIM men depi plizyè ane, Ayiti tounen yon peyi kòbòy. Donk, EDIKE FÒS POLIS LA ak PÈP AYISYEN an se yon bagay TRÈZENPÒTAN nan kad atenn kèk nan objektif KLE vizavi lapè.\n\n(E. W. Vedrine � 3 desanm 2004)", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Ki tip lame Ayiti bezwen ?\n\n(yon tèks Emmanuel W. VEDRINE)\n\nPrentan 2005\n\nSi n al fè yon resansman epi nou ta mande pèp ayisyen an si yo ta vle lame a retounen, plis pase 95% ta di «non».\n\nLame Ayisyèn lan nan ventyèm syèk (ke Tonton Sam enplante nan ane 30 yo), absoliman se pa menm ak Lame Endijèn nan ki te batay kont pouvwa kolonyal nan diznevyèm syèk. Poukisa Ayiti ta bezwen yon lame: pou batay kont Dominiken? pou pwoteje pèp ayisyen? pou fè koudeta lè sa nesesè? pou chita netwaye zam pou touye Ayisyen inosan (kòm yo te fè nan koudeta pi sanglan ki te fèt 30 septanm 1991 lan)? pou mete o pouvwa moun ki pa popilè (yon bagay nou konnen ki fèt anpil fwa nan 20tyèm syèk la)?... Nou te ka kontinye poze yon dal ak yon pakèt kesyon ki relate wòl yon lame an (n) Ayiti.\n\nPlis pase 16% Bidjè Nasyonal peyi a (nan ane 80 yo) ale nan lame, yon kokenn pèt plizyè milyon dola vèt! Lajan ki te kapab itilize nan edikasyon, agrikilti pou ede ak devlopman Ayiti, kreye travay pou pèp la.\n\nLame mwen panse Ayiti bezwen an se: yon lame (yon gwoup moun, enkli ansyen manm lame defen an) volontè pou travay nan plantasyon pyebwa, ede konstwi wout, ede nan devlope agrikilti epi patisipe nan lòt travay ke peyi a bezwen pou ale vè lavan. Tou depan bidjè peyi a demen, yo ka peye mesye sa yo (ki sèlman konn tire kòm metye) kèk dola pou fè travay sa yo ke peyi a bezwen brid sou kou.\n\nAyiti jis bezwen yon fòs polis pwofesyonèl (youn ki byen antrene tou) e youn ki byen ekipe (ki gen ekipman li bezwen pou fè travay li). Mwen sèten anpil moun sou fowòm ayisyen yo familye ak istwa Costa Rica nan sans sa a. Èske l pa pi bon pou yo san yon lame (depi nan fen ane 60 yo)? Poukisa pou sipòte yon enstitisyon ki p ap travay pou pwogrè yon peyi? Èske vrèmanvre yon lame ap fin ak tout tip gang ki pran nesans Ayiti nan fen ane 80 yo? (akoz vid politik ki te vin kreye)? Se yon bagay mwen doute. Li sèten ke Ayiti bezwen sekirite pou tout moun, men ann serye sou sa. Ann diskite meyè fason sa kapab fèt. Ann gade pwoblèm lwa (ki gouvène sa) Ayiti  epi lwa ki nesesè pou fikse, nan avantay tout sitwayen.\n\nZafè Lame Dayiti (si sa dwe kontinye egziste ou pa, pa depann de okenn gouvènman Ayisyen. Poudayè, lè ou se yon peyi okipe, ou pa gen lavwa o chapit pou pran desizyon (esklav pa pran desizyon pou mèt li) e patwon ki alatèt okipasyon an pa bezwen yon lame nonplis pou reyalize objektif li. Konben fwa yo repete sa (endirèkteman)? Èske nou janm di vrèman poukisa Lame Dayiti te egziste? Ki misyon lame defen an? Èske menm 2% Ayisyen ap gen odas di ke se yon enstitisyon ki te trè enpòtan e ki kontribye nan devlopman peyi a?\n\nMajorite moun Ayiti, lè yo te wè yon chèf (kit li te «makout» (ak inifòm ou san inifòm) kit li te «militè», «atache», «chèf chimè», premye bagay ki te vin nan tèt yo se: «ènmi yo» (nan yon sans, yo pa t janm santi chèf la pou pwoteje yo). Chèf pa t janm = zanmi moun an Ayiti. Ann aprann viv nan reyalite, e reyalite tan an tou san sa, n ap toujou rete yon pèp k ap viv nan ilizyon, fè diskou gramatikal zewo fot (kòm Piram ta di) ki p ap abouti a anyen pou ede Ayiti.\n\nMwen ri kò pèdi lè kèk grenn odyansè sou kèk fowòm ta fè konnen «enpòtans lame a nan devopman Ayiti?» Alò ki lame? Lame Raketè? Bon si se sa, Ayiti deja gen twòp. Ki sekirite Lame Dayiti te janm bay pèp Ayisyen tout bon vre? Sou Divalye, Tonton an te netralize lame ak kreyasyon «tonton makout» yo men an menm tan, anpil nan militè yo te espyon Divalye e anpil nan nou konn sa tou. Èske menm lame sa a pa t manje nan fanmi/zanmi nou nan Fò Dimanch («Fò Lanmò»)? Èske menm lame sa a pa t patisipe nan «les vêpres de Jeremie» e tandòt gwo krim kote plizyè Ayisyen inosan pèdi lavi yo? Men nan tout lwa gen esepsyon; se vre te gen «kèk» moun serye nan Lame Dayti (ki te eseye chavire diktati sanginè sa a men ki pa t reyisi e ki pèdi lavi yo) men pa t reyèlman gen anyen yo te ka fè tout bon pou ede nan devlopman peyi a.\n\nAn jeneral, lè n ap pale de lame, nou pa dwe wè sèlman kèk grenn sòlda k ap make pa (swe kou pitit kokobe, mèg kou tako – alò pitit Sòyèt) ak yon fizi Tonton Nò + yon bayonèt ladan e pou fizi sa a tire fò l pise pou plon an pou chofe l , men se tout yon enstitisyon ki divize an plizyè branch e ki mande plizyè milyon dola vèt pou alimante l. Èske nan sitiyasyon ekonomik Ayiti ye la a li reyèlman bezwen yon enstitisyon ki pa pwodiktif pou peyi a pou l ta envesti plizyè milyon ladan? E nou wè sa Lame Dayiti remèt apre diktati kraze zo Divalye a chavire an 1986. Sa k pase? Kòm Dinasti Divalye a se te yon diktati sivil , enben lame (kòm enstitisyon ki pa t dwe nan politik) vin kreye yon diktati militè li menm, soti sou Jeneral Nanfi (lè koudeta kòmanse fèt) pou rive sou Jeneral Avril (kòmansman 1990) epi lame reprann mayèt enkonstitisyonèl la (ak koudeta 30 sept. 1991) sou lebedyans Jeneral Sedras (byenke yo te mete kèk popetwèl sou pouvwa kòm prezidan /premye minis - men o fon, se lame ki t ap fè e defè sou lòd patwon blan an) jis pou rive nan mwa oktòb 1994.\n\nPandan tan sa yo, èske Lame Dayiti montre l te vle fè yon bagay pozitif pou peyi a tout bon? Se kesyon enpòtan pou tout Ayisyen ta poze, patikilyè kèk entelektyèl (moun nou ta panse ki gen bon sans) k ap pale anpil sou kesyon «retou lame a» ki p ap abouti a anyen. Enben repons lan se pito: ratibwazay total sou pèp la atravè peyi a. Gen yon gran diferans ant «mete lòd nan dezòd» (kontwole bandi k ap fè dezòd, moun k ap simaye latèrè ou latwoublay) ak «pèsekite moun inosan» pou opinyon yo oubyen pou yon kandida patikilye yo te chwazi. Pèp Ayisyen an, ke kèk moun panse analfabèt la, viv reyalite peyi a chak jou Bondye mete e li ka esplike nou fen e byen (fil an egui) reyalite politik peyi a pase l diplome nan Inivèsite Lavi. Moun ki malad, se yo k konn remèd.\n\n(E.W.Vedrine, otè roman Sezon sechrès Ayiti )", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "KISA AYITI KA BENEFISYE DE KOWALISYON KANDIDA ALAPREZIDANS YO LAVÈY ELEKSYON PREZIDANSYÈL?\n\nE. W. VEDRINE,\ndesanm 2005\n\nPa tèlman lontan an novann, nèf (9) kandida (ki sot nan diferan pati politik, kèk endepandan) fè yon tètkole pou fòme yon kowalisyon ak bi pou genyen eleksyon yo nan premye ou dezyèm tou. Obsèvatè kapab poze yon dal ak yon pakèt kesyon konsènan yon tèl estrateji e poukisa se kounyeya kowalisyon sa a fèt, yon moman patikilye.\n\nSa k komik lan pou n pran an konsiderasyon se: èske kowalisyon sa a se yon estrateji pou mesye entelijan yo ta pran moso nan gato a? La a, pesonn pa kapab nye ke gen, yon sans, «inyon», men èske se yon inyon vrèman pou sove Ayiti? Lè nou rale yon bak nan epòk kolonyal lè ofisye nwa, milat, mawon t ap goumen youn kont lòt, Desalin (ak tout senserite) t ap eseye fè sa l te kapab pou montre yo ke ènmi komen an se te pito Lafrans epi li te ini yo kont ènmi sa a. «Inyon» sa a zansèt nou yo (ki fonde Ayiti) t ap reve, nan yon sans, vin tounen tit batistè Ayiti «L’union fait la force» (Ansanm nou fò). An menm tan, kèk nan ofisye wo grade sa yo t ap panse tou a avantaj yo (nan sans kisa yo ta benefisye apre Revolisyon Ayisyèn nan).\n\nDesalin te gen nan tèt li yon plan sosyal byen laj ki ta benefisye tout moun, e nan plan sa a tou, li ta gen pou «rekonpanse» ti sòlda yo ki te goumen ak tout nanm e fòs yo nan «Bataille de Vertière» (18 novanm, 1803). Bon, kèk (nan ofisye wo grade sa yo) pa t renmen plan Desalin lan (kouwè «refòm agrè» ki te enkli ladan e ki ta, yon fason, bay ti sòlda pye atè sa yo pouvwa). Se pa t yon bagay ki te fè gwo mesye yo plezi paske, sètènman, yo konnen benefis yo ta an je) e sa, nan yon sans, kontribye anpil nan asasina Desalin (17 oktòb 1806).\n\nDonk, poukisa kandida sa yo ta rete tann jouk lavèy eleksyon prezidansyèl yo pou fòme yon tèl kowalisyon? Poukisa sa pa t fèt kèk mwa avan? Sa, nan yon sans, fè nou sonje «Gwoup 184» la ki te mase kont Aristid an 2003, bay presyon pou l ta kite pouvwa a (byenke misye pa t janm vle) epi yon fwa yo (Etazini, Lafrans, Kanada) te fòse Aristide pran egzil, lyen ki te egziste antre a - ki t e gen yon sèl bi (fè Aristid ale), pa la ankò. Sa bay yon ide ke yo te ini tanporèman pou avantaj pèsonèl yo, men se pa t yon bagay pou ta eseye sove Ayiti nan pwoblèm li ye, lè manm elit kowonpi sa yo (ak pouvwa ekonomik) pa janm eseye ede oubyen kontribye nan devlopman Ayiti, ta alatèt gwoup sa a tou. Yo, nan yon fason, rive manipile mas pèp la pou suiv yo ak espwa yo ta amelyore sitiyasyon ekonomik viktim sa yo.\n\nLè n retounen a kesyon sou kandida yo, repons lan klè kou jou: pa reyèlman gen yon vizyon pou sove Ayiti. Tout moun santi yo kalifye pou prezidan oubyen fòk se sèl pòs yo ta genyen pou fè yon bagay grandyoz pou rale Ayiti nan falèz kote l tonbe a. Konbyen tan kowalisyon sa a pral dire? Men manman kesyon an! Repons lan, san okenn dout: pou yon period «trè kout» paske estrateji ki dèyè l se pou youn nan kandida kowalisyon an ta ranpòte eleksyon yo epi mete manm pwòp pati politik yo nan nouvo gouvènman ki ta fòme a. Men malgre tou, nou kapab kontinye wè konsèp «inyon» an, men èske se youn ki va youn tout bon (an ka si youn nan manm kowalisyon an pa genyen) pase nou deja prevwa batay pami menm manm sa yo pou pòs «X» ak «Y» ke yo ta renmen genyen nan Nouvo Gouvènman y ap reve a menm si yo pa ta kalifye pou ranpli fonksyon pòs la.\n\nFilozofi ‘inyon’ se yon bagay nou wè patou la a si pral gen yon dezyèm tou, kote youn nan manm kowalisyon an ta gen pou l pran pa nan dezyèm tou a. Manm sa a, san okenn dout, ta gen sipò rès «uit» yo. Men kisa ki ta rive nan ka kote oken manm pa ta genyen? Yon lòt manman kesyon nou ka soulve. Si yon manm genyen, èske Gouvènman Kowalisyon an sa a pral reyèlman travay ansanm pou sove Ayiti? Travay pou rekonstwi Ayiti (kote yo ta pataje «plan gouvènman yo», yon bagay pifò nan yo pa genyen)? Èske y ap jis la pou mete zanmi yo, manm pwòp pati yo nan yon seri pòs kle (menm si yo pa ta kalifye pou sa, yon bagay nou wè deja sou gouvènman Lavalas la)? Èske y ap kapab rete soude pou omwen yon ane san goumen youn kont lòt pou enterè pèsonèl? Se tout yon seri kesyon kle nou kapab poze pandan majorite pòv inosan ki manipile a pral jete bilten vot yo. Men vrèman, vote pou kilès? Vote pou kisa? Kilès vrèman ki pral gen pouvwa? Pouvwa pou fè kisa? Èske se pouvwa pou travay ansanm pou yon lòt Ayiti? Pèp Ayisyen an ta gen pou l rete tann e li fin tounen pwatann deja nan rete tann depi plis pase desanzan.\n\nDonk nou wè fòmasyon yon kowalisyon ki enplike, nan yon sans, ke kandida sa yo, pran sant yon bagay. Hm! Yon estrateji entelijan! Gen yon tip de «krent» souzantandi ki fòse yo fòme yon blòk, e gen tou posiblite pou yon dezyèm kowalisyon ta fòme. Men nou pa konnen kilès ki ta ladan l, e gen kèk kandida endepandan. Ankò, nou kapab toujou kesyone bi yon dezyèm kowalisyon (nan lespri nou) ta genyen. Si l fòme, èske manm yo pral vrèman gen yon vizyon pou travay ansanm pou sove Ayiti oubyen pou sove enterè pèsonèl yo? Ak reyalite politik la an(n) Ayiti, pifò Ayisyen oblije fòse tèt yo pou tounen «Sen Toma» oubyen fò yo ta wè pou kwè tout bon. Se te yon plezi pou mwen pou diskite kèk nan koze sa yo ak pwofesè Marc Prou (University of Massachusetts-Boston) ki toujou ap suiv filyè devlopman politik yo an(n) Ayiti. (E .W. Vedrine).", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Viv oubyen aba lame: pawòl tafya kèk ayisyen\n\nE.W.Vedrine\n\n27 oktòb 2006\n\nSe pa yon kesyon kouri di VIV oubyen ABA. Youn nan pwoblèm pèp ayisyen sèke li trè emosyonèl, li aji sou emosyon pou ti krik ti krak. Depi bon bout tan m ap suiv sikoloji kèk Ayisyen (konsèvatif) sou entènèt la nan kijan yo ta abòde kesyon «lame». Sa k pi grav la, moun mwen remake ki ta swadizan rive lwen lekòl pa pran tan pafwa pou fè yon seri analiz lojik. Yo kite emosyon, fanatis pote yo ale. «Voye monte» toujou jwenn ti plas li.\nSi kèk nan nou ta dakò ak retou lame, mwen rete kwè fò nou ta trè presi an tèm de ki lame o jis nou ta renmen wè:\n\nÈske majorite Ayisyen ta renmen wè yon lame kraze zo retounen nan figi l ankò?\n \nÈske pèp ayisyen ta renmen wè yon lame tisousou k ap nèke tann lòd nan men blan pou l kraze pwòp pèp li?\n \nÈske pèp ayisyen an ta renmen wè yon lame k ap fè koudeta adwat agoch pou mete moun li vle sou pouvwa?\n \nÈske pèp ayisyen ta renmen wè yon lame ki jis an favè yon ti gwoup moun, ki la pou defann enterè ti gwoup sa a senpman ak etranje?\n \nDonk mwen pa kwè nan voye monte lè nou vle diskite toutbon kesyon enpòtan ki konsène Ayiti.\n\nLi klè kou jou ke de twa ti grenn polis an(n) Ayiti, san bonjan zam nan men, zam zamfannfwa, p ap ka rive fè yon travay efikas nan kad bay tout popilasyon an sekirite, nan kad dezame atoufè, kidnapè, k ap sikile toujou e k ap fè lapli e lebotan. Men èske pou otan sa mande retou ansyen lame a ki te bay pèp ayisyen repiyans jiska dat disparisyon l? Nou di «disparisyon» paske li pa vrèman an fonksyon depi bon bout tan epi palman an nonplis, poko vote sou eliminasyon fizik li.\n\nWi, Ayiti bezwen yon «fòs ame» ki pa bezwen pote non «lame». Mwen menm, pèsonèlman, mwen wè yon JANDAMRI NASYONAL oubyen GAD NASYONAL ki ta simaye nan tout rakwen peyi a epi pou bay an menm tan, POLIS NASYONAL LA, ranfò. Kijan pou rekrite moun sa yo? Yon lòt kesyon pou n egazanminen. Èske yo ta dwe foure ladan ansyen militè ki te gen move dosye deja, sa yo ke men yo tranpe nan tout krim? Yon lòt kesyon pou n reflechi sou li. Kilès ki pral antrene yo?Pou sèvis kilès? Epi mwen pa kwè se ta montre yo tire sèlman ki pi enpòtan kòm metye.\n\nNan diskisyon sa a, mwen wè tout yon pwogram ki panche sou SIVIS («le civisme»), sètadi li enpòtan pou yo ta jwenn yon fòmasyon ki defini bi travay yo anvè lapatri, yon fòmasyon kote pou yo pa la kòm ènmi pèp la (jan pèp la te wè ansyen lame a) men pito zanmi pèp la, moun k ap pwoteje pèp la. Se pa annik ekri koze byen long nan lang an franse sou sijè sa a ki pral solisyone pwoblèm Ayiti. Vin bò tab la, parèt sou entènèt la pou n brase lide, twoke like, pou n egzanminen ansanm pwoblèm Ayiti an lon e an laj epi gade posiblite tout solisyon yo.\n\nKisa Ayiti bezwen o jis? Ay, anpil koze nan repons sa a. Premyèman lè n ap analize tout pwoblèm yo depi apre depa Divalye (7 fevriye 1986), nou remake yon kokenn vid, sa nou ta rele nan lang anglè «political vacuum» (vid politik). Nou wè voye monte sou gwo sijè ki ta dwe diskite, nou wè fanatis ki la pi rèd, nou wè moun k ap di yo se kominis (komilis), sa k ap di yo se maksik lenis, liberalis, sosyalis? anfen tout «is» nou te ka site. Men pandanstan, vrè pwoblèm nan pa janm reyèlman atake sou yon baz pou abouti a anyen konkrè nan avantay mas la k ap soufri depi digdantan.\n\nSe pa tèl ou tèl pati politik ki pral solisyone pwoblèm Ayiti. Se pa tèl ou tèl kandida alaprezidans ki pral solisyone pwoblèm peyi a. Nou bezwen lwa (pa lwa ginen ki bèbè, etatad) men bonjan lwa lachanm ak prensip pou tout moun suiv. Lalwa ta dwe la pou tout moun obsève e sa ki vyole l ta dwe peye konsekans lan. Poudayè, yon prezidan, yon premye minis pa ta gen okenn dwa fè e defè kòm sèl kòk baskou. Yon bonjan palman ta dwe la pou mande dekiprevyen manigans konsa, dekiprevyen abi pouvwa yo epi tradui yo lajistis. Men èske nou ko gen yon palman konsa? Èske palman pa toujou dan griyen, penyen lage? Ki travay gwoup endividi, sosyete sivil, patati patata pou ta rete veyatif nan koze konsa, nan veye si moun alatèt yo p ap vyole lalwa oubyen si yo pa ta pi wo pase lalwa, si lalwa pa ta sèvi papye ijyenik pou yo?\n\nRepons a tout kesyon sa yo rete yon mistè pou anpil nan nou k ap reve chanjman pou jis kounye. Ankò, Ayisyen aji ak emosyon prèske nan tout sa y ap fè. Ann pran san nou, ann kalma kò nou pou n analize pwoblèm Ayiti ansanm. Se pa sempman yon grenn lidè, yon grenn pati politik ki ta sous pwoblèm yo, men pito se tout yon eritaj depi plis pade desanzan. Donk ann ale nan sous la pou analize pwoblèm yo epi wè preskripsyon posib yo. Mwen rete kwè ke gen posiblite chanjman Ayiti men fòk nou tout, dabò, kòmanse pa chanje fason nou panse ak fason n ap aji. (E. W. Vedrine)", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Sijè pou debat nan Medya Ayisyen nan Dyaspora\n\nAvèk anpil ane esperyans nou nan Etazini, vwayaj nou nan Amerik Latin (Karayib, Santral, Sid), Amerikdinò, Ewòp, Pwogram d Echanj (ak inivèsite ameriken an Espay), e ti pasaj nou nan Medya Ayisyen Boston (Haiti-Diaspora Inter, 1996-97),e anpil entèvyou ak Medya Ayisyen nan Boston, sa ankouraje n panse plis sou sa ki dwe fèt nan medya a ke kominote nou bezwen.\nAnsyen jenerasyon an vini, y ale. Jèn jenerasyon an pral pran mayèt la. Kisa jenerasyon avan an kite deyè pou travay la kapab kontinye, e pou l fèt pi byen, espesyalman avèk aksè teknoloji a ban nou jodiya?\nNou vle remèsye jounalis Gary Zizi (ak plis pase 41 ane esperyans nan medya a), direktè emisyon Nouvel Horizon International (Radio Tele Boston) pou gwo travay li nan Kominote Ayisyen nan Boston. Li te envite n patisipe nan diskisyon plizè sijè nan cho radyo l an liy.\nNou vle remèsye pwofesè Bonel Oxiné, (Fakilte Lengwistik Aplike [FLA] – Inivèsite Leta Ayiti) pou yon lis tit Memwa de Sòti (A Bibliography of Theses and Dissertations related to Haiti, 2011–2020) li kontribye ladan tou, ansanm ak elèv li Fessando Suffren.\nN ap salye travay konpatriyòt Wilner Auguste (yon lidè kominote enfatigab), youn nan veteran nan Medya Ayisyen nan Boston, yon potomitan nan fondasyon Toussaint Louverture Cultural Center (TLCC - Boston), e nan Tele Kreyòl. Auguste se Youn nan manm fondatè pwogram televizyon sa a (depi prèske yon senkantèn ane.\nSe te yon plezi pou n te patisipe nan prezantasyon selebrasyon Mwa Kreyòl  an kolaborasyon ak animatè e edikatè Orèsjozèf (Oreste Renel Joseph). Istwa lang kreyòl la de epòk kolonyal a 2022 pa t rate [Vokal]). Nou pa ka bliye kèk lòt konpatriyòt nan medya ki te entèvyouwe kèk ane de sa (Carline Desiré, David Cangé, Duquelas Colas, Emmanuel René, Fritz Alvares, Gotson Pierre, Jan Mapou, Joel Theodat, Josias Joseph (Kiraso, lidè kominotè),   Keslèbrezo (Kesler Brézault), Marc Prou, Myriam Lavache (Curaçao, community leader), Tontongi (Eddy Toussaint, Trilingual Press), Winer Pacombe, Roro Jean, Serge Claude Valmé, Wilsonn Telimo Lwi… ke n mansyone nan Entwodiksyon & Rekonesans youn nan liv nou, An annotated Bibliography on Haitian Creole (700 p, 2003).", "description": null, "domain": "poetry-site", "date": "2025-11-10 23:54:15", "url": null, "image_url": null}
{"text": "Men l anlè a l ap vini\n\nMen l anlè a l ap vini,\n© 1997 by Emmanuel W. Védrine\nJeneral la pran nan twa wa\nLi fè koudeta trant septanm\nPèp la di l konsa: «wa kaka»\nZòt di misye li mèt rete\nPèp la di: «wa gentan konnen»\nVizit nan Zile Gouvènè\nKonferans san souf, radotay\nLo-n-i, Lo-e-a, bobin!\nPèp la di: «jal, wa kite sòt»\nMEN L ANLÈ A, L AP VINI\nSe chan sa a moun Ayiti ki swaf demokrasi ta renmen chante apre dènye\nkoudeta sanglan ki te fèt nan Il Majik la. Yo pa t bezwen relijye pou\nchante l apre koudeta a osilontan yo kwè nan espwa. Ti Ayisyen, pandan yo\nt ap grandi, te ka tande moun ap chante l:\nMen l anlè a, l ap vini\nMen l anlè a, l ap vini\nMen l anlè a, l ap vini\nMen l anlè a, l ap vini\nTimoun Il Majik yo pa t gen okenn ide si moun ta ka rive pèdi lavi yo yon\njou jis pou chante kouplè sa a. Chan sa a toujou refere a retou Jezikri\nkòm pwofèt, mesi a, ak sovè k ap vin anlve moun ki kwè nan li, sa yo k ap\nsoufri isiba. Moun relijye toujou chante l ak jès pandan y ap bat men,\nfrape pye yo, gade syèl la, fè yon souke kò yo pou montre yon sans espwa\nak kontantman.\nMoun oprime yo pa t kapab kominike ak lòt nan lari imedyatman apre\nkoudeta a paske jeneral an chèf lame a, Jeneral Fatra, pè pou yo pa t\nkonplote pou ranvèse rejim militè li a rapidman si moun ap fòme gwoup nan\nlari Pòtoprens, kapital peyi a, ki tou wouj ak san. Nan ka sa a, li te nesesè\npou li te gen kouvrefe chak swa pou kapab efreye popilasyon an otan l\nkapab.\nPaske pèp la pa t ka kominike youn ak lòt pou te esprime santiman yo, yo\nta sèlman chante oubyen fredone kouplè sa a pou voye mesaj opresif yo\ngen sou kòf lestomak yo a monte epi, montre «espwa» yo genyen. Espwa sa\na ta retou sou pouvwa pwofèt yo a, prezidan Tikòk, yon moun yo konpare\nak Jezikri nan plizyè aspè. Senbòl pati politik li a se yon kòk poul. Kòk\ntoujou reveye moun pou di yo li jou. Sepandan, Jeneral Fatra fè anpil\nmoun pèdi lavi yo jis pou chante chan sa a lè l te reyalize rezon poukisa yo\nt ap chante l. Lè yo te reyalize kòman l riske pou chante l, yo ta bat men\nyo apre, frape pye yo epi gade syèl la paske yo pa t kapab di mo ki nan\nchan an. Menm Sentanj, yon jounalis radikal, ki te trè aktif anvan koudeta\na, ta jis gade syèl la lè moun nan lari mande l pou l ta pibliye kèk atik nan\njounal ebdomadè l la, Ayabonmbe! Pou rapòte tout krim ansanm ak moun\nlame a t ap pèsekite. Jis soti nan lari, montre kouman Sentanj te yon\nnonm ki brav. Non li pa senpman yon non kreyòl: «Sent» montre ke l se yon\nsen paske moun toujou di bon bagay de li. Bèl travay li kòm jounalis,\nmontre ke l pa t yon opòtinis sou okenn rejim ni tou li pa t ap asepte\npozisyon Minis Enfòmasyon sou rejim Jeneral Fatra a, pi move jeneral nan\nistwa peyi Ayiti. «Anj» montre ke l se yon zanj, pa sèlman apre koudeta a,\nmen depi lè Bebi Dòk te sou pouvwa. Li se yon zanj paske l te toujou pre\npou l pale pou pèp ki san vwa a, pèp ki oprime a epi pou anpil moun, yo wè li\ntankou yon moun ki vin sove yo pandan y ap nwaye.\n«Sanpitye», youn nan gang lame a kreye, pa gen pitye pou pesonn ki ta gen\nide chante Men l anlè a l ap vini. Jis di yon liy nan kouplè sa a, yo ta panse\nou se manm kèk òganizasyon radikal, sipòtè Tikòk, yon moun ki te vote l,\nyon sipòtè pòv, yon moun ki kont lame a, yon ènmi Jeneral Fatra, ènmi\nzenglendo oubyen makout yo epi yon moun ki vle chanjman radikal Ayiti.\nGang Sanpitye a te kòmanse chèche Sentanj depi 2 oktòb 1991 jis 2 jou\napre koudeta ki te ranvèse premye prezidan ki te eli demokratikman nan\nIl Majik la. Sentanj te sou «lis nwa» lame a imedyatman apre Dinasti\nDivalye a. Li te vin manm yon òganizasyon radikal ki t ap fonksyone\nsekrètman ki rele «Reveyenou». Objektif prensipal òganizasyon sa a se te\npou kenbe pèp oprime a reveye e edike l politikman.\nChans pou Sentanj, li te apèn kite lakay li lè Sanpitye yo rive. Tout vwazen\nyo te ka tande awotvwa vwa yo ki t ap mande pou Sentanj Delivrans.\n«Sentanj! Sentanj! Kote w fout ye? Fout ouvè pòt la! Annavan gason\nvanyan!»\nPesonn pa t reponn. Yo kontinye ap frape nan pòt la jiskaske papa Sentanj,\nDyenou, te vin ouvè l. Sentanj t ap retounen lakay li ap fimen yon siga lè\nyoun nan vwazen yo te pale ak li an siy pou di l Sanpitye yo nan zòn lan ap\nchèche l. Rapidman, li chata kò l epi li al kache anba machin vwazen an pou\nkèk minit anvan l te kite zòn nan pou l te al kache yon lòt kote ki gen plis\nsekirite.\nKalvè l te kòmanse depi menm jou a. Gang lan te nan kay la toujou ap pale\nak papa l, poze l kesyon sou pitit li a.\n«Kote fout pitit ou a? Se pa jodiya n ap chèche lwijanboje sa a k ap eseye\ndestabilize Nouvo Gouvènman Demokratik la», youn ladan yo di.\n«Mwen pa wè l depi 2 jou», Dyenou reponn nan yon vwa k ap tranble.\nGang nan kontinye poze kesyon konsènan patisipasyon l nan kanpay\nprezidansyèl Tikòk, pandanstan yo pwente yon M-16 sou li. Li reponn tout\nkesyon yo poze l yo men, mesye yo panse se manti l t ap fè epi yo kòmanse\nvide baton sou li. Apre sa, yo tounen ak menm kesyon an:\n«Kote fout pitit ou a? Fout di nou, tenten!» pandan yo t ap choute dèyè l\nak kout bòt plen san. Youn ladan yo kase tèt li ak yon kokomakak. Dyenou\npa t ka pale ankò. San t ap koule sou tout chemiz blan li an epi finalman, li\ndi: «kouman m fè fout konnen!». Repons sa a te yon gout lwil sou flanm.\nYoun nan manm gang lan finalman tire l pou fini ak sa. Te gentan gen yon\nanbilans ki te rete twa blòk konsa. Chèf gang lan rale wòkitòki l nan senti l\nepi rele chofè anbilans lan pou vin pran kadav la ki te benyen ak san. Yo\npase twazèdtan nan kay la, pa sèlman pou chèche lajan ak bijou men tou,\npou tyeke dokiman ki apateni a Sentanj, dokiman ki ta ka gen sekrè sou\nòganizasyon radikal ki rele «Reveyenou» an. Pandan yo t ap fouye yon mal\nki tou pre yon kabann, se konsa madan Sentanj te anba kabann lan epi\nyoun nan ganstè yo pile l.\n«Tonnè! Yon moun anba kabann nan!»\nLòt manm gang lan ki te nan salon an travèse nan premye chanmakouche a\nkote yo tande vwa youn nan konpayèl yo.\n«Se madanm li ki kache la a», youn nan yo di.\nMatyo, chèf la, rale yon kòd nan pòch li epi l mare de bra fi a dèyè do l\npandan yon lòt mare je l ak yon mouchwa wouj li rale nan pòch dèyè l. Chèf\nla rale yon kanif nan pòch dèyè l, li dechire tout rad fi a epi l voye yo sou\nyon chèz ki te tou pre a. Yo di l pou pa fè okenn bri dekwa pou yo pa fè M16 la pale ak li dirèkteman. Yo tout vyole malerèz la san yo pa itilize kapòt.\nMatyo te premye moun an liy. Apre l fin fè kadejak pa l, li mande nèf lòt\nmesye yo pou fòme yon liy pou fè kou pa yo. Li te tankou yon sèjan byen\nmove k ap pase twoup li yo an revi. Apre chak fin fè kou pa yo, Matyo\nanlve mouchwa ki te bande je fi a; li gade manpzèl nan de grenn je san\nrete epi l kòmanse moke l. Manpzèl tonbe kriye sou planche frèt la pandan\nsan ak bave gri t ap koule sou tout janm li.\n«Kouman w santi kounyeya? Mwen pa panse Sentanj janm fè yon bèl\ntravay konsa pou fè kè w kontan. Ou pa menm remèsye nou. Ala bouzen\nengra!»,\nMatyo di sa ak yon vwa byen fò.\nLòt ganstè yo byen rilaks. Yo ouvè frijidè a; yo pran tout byè Heineken yo\nepi yo kòmanse bwè, fimen devan viktim nan. Kalo, yon lòt manm gang lan,\nkontinye ap moke fi a:\n«Nou fè fèt isi a souvan. Nou rich. Pa gen dout nou te pami elit ki t ap\nesplwate pèp la».\nMatyo gen yon fason espesyal li kominike ak manm gang lan san ouvè bouch\nli. Li touse 2 fwa epi l grate bò figi dwat li pandan l t ap gade Kalo. Sa a\nmenm pwoche imedyatman kote fi a epi l flanke l de sabò. Fi a woule atè a\npandan l t ap krache san. Li kontinye ap moke l:\n«Ou se yon bouzen espesyal, ou bay san nan dyòl lè ou gen règ».\nManpzèl te toutouni konplètman, fas anba atè a san l pa di yon mo. Men\nnan kè l, li ta prefere lanmò soulechan pou ka koupe soufrans ak\nimilyasyon an. Matyo pwoche kote l epi l di:\n«Ou panse ou ka kraponnen nou! Nou se nèg entelijan. Kote fout mari w? N\nap chèche salòp sa a lontan paske misye ap eseye destabilize Nouvo\nGouvènman Demokratik la. Li se yon vrè chachèdkont nan peyi a. Lè w ap\ntravay pou lapè, misye menm vle lagè. Li malentèprete pwovèb laten an: Ci\nvis pacem, para bellum (si w vle lapè, prepare lagè). Mwen doute misye te\ngen bèl nòt pou laten lè l te nan segondè. Lotrejou, nou tande l nan yon\nradyo vonvon ki rele Radyo Anrikiyo kote l t ap voye yon mesaj swedizan\ndemokratik monte. Chèf lapolis la, kolonèl Fanfan, te envite l ansanm ak\nlòt demokrat pou yon reyinyon nan Katye Jeneral Lapolis sou Channmas la.\nLi pa janm met pye. Mwen pa konn poukisa demokrat sa yo pè parèt an\npiblik. Sa vle di se pèp la y ap moke. Nou menm, manm Sanpitye, nou se vrè\ndemokrat. Nou parèt an piblik kèlkeswa lè a».\nFi a pa t di yon mo. Matyo gade bandi yo epi l di: «Kisa nou vle fè ak li\nfinalman?»\nKalo touye bout sigarèt la anba pye l epi l di:\n«Avozòd, chef!».\nMatyo di:\n«Ann ba li yon chans; manpzèl pa frekan».\nAnbilans lan te gentan retounen; li kanpe menm kote l te ye a. Matyo rale\nwòkitòki l epi l di chofè a:\n«Ou ka pran yon dezèdtan kanpo, apre sa n ap bezwen w nan zòn Dèlma\n28. Ou tande m?».\n«Avozòd, chef!», chofè a reponn.\nGang lan kite kay la ak pòt devan an byen debraye. Yo antre nan venn san\nplak la epi yo plonje pou Dèlma 28 pou al dèyè yon lòt moun ki sou lis nwa\na. Fi a leve atè epi l al fèmen pòt la. Li retounen nan chanmakouche a pou\nal chèche lòt rad pou met sou li. Li kòmanse chante chan yo pa vle moun\nchante a nan yon vwa byen ba:\nMen l anlè a, l ap vini\nMen l anlè a, l ap vini\nMen l anlè a, l ap vini\nMen l anlè a, l ap vini\nLi kite kay la imedyatman pou al kache, ak espwa l a rankontre Sentanj\nyon jou pou yo kontinye lit la.\n(fen)\n© E.W.Védrine", "description": null, "domain": "poetry-site", "date": "2025-11-11 00:03:52", "url": null, "image_url": null}
{"text": "Malis ak bèf Nonk Bouki\n\nChansòl pa twò lwen Pòdpè, e se la istwa sa a te pase. Vwala se te yon fwa,\nNonk Bouki te gen yon bèf Konpè Malis pa te konn sa. Bouki te kache\nzanmino a pou li menm. Bouki toujou lage Malis nan mera. Malis li menm\ntoujou poze pèlen pou Bouki. Sa pa vle di yo pa toujou ansanm. Yo tankou\nSenwòk ak chen l. Gen moun ki di Bouki se nonk Malis, se pa vre. Yo se de\nkonpayèl. Youn mètdam, debouya; lòt la gwonanm; li saf anpil.\nKidonk, Bouki t ap angrese bèf li san li pa janmen di zanmi monkonpè l\nanyen. Li te mare bèt la nan mitan yon bwa bayawonn kote pèsonn pa t ale\npyès ankò sof chasè pentad ak ranmye ki soti Pòdpè osnon Gonayiv.\nYon apremidi konsa, Malis siprann Bouki k ap veye si pyès moun pa t ap\ngade l. Kounyeya konpè a vin devinen nonk gen yon bagay l ap chache\nkache. Li tanmen espyonnen l. Yon semèn te kont pou Malis te dekouvri\nsekrè Bouki a. Li te dekouvri kachèt sekrè a tou. Tèt li koumanse travay pou\nl jwenn yon jwen pou l pran bèf la pou li ase. Bèf la, Bouki te mete l nan\nswenyay. Malis pa te gen dwa fè sa, li te konn sa tou, tansèlman, li di tèt li:\n«Bouki sitan gwonanm, sitan aloufa* l ap fè m pi mal kou l jwenn okazyon\nan».\nSe te kòmkidire dyab li menm t ap mache ak Malis, paske chans pa l msye\nSidoàn, pi gwo grandon Chansòl la te vin mouri. Pè savann* nan te pral fè\ndiskou. Li te pral di: «Li mouri apre li fè lontan malad. Li te sipòte maladi a\nak kouraj. Se pou Bondye ki pwoteje moun ki bon yo resevwa nanm sa a ki\npwòp e charitab». Pitit Sidoàn yo pa te kwè papa yo te charitab menm. Yo te\nkontan l mouri. E se pou sa vyè yo t ap pare apa t ap manke gra. T ap gen\nbouyon tèt kabrit, soup joumou, bon pen vant, e anplis mete sou sa anpil\nkleren. Pa te gen anyen ki ta kab fè Bouki manke vèy sa a. Poutèt babako sa\na. Manje li te pral manje san mete senk kòb deyò.\nMalis, bò kote pa l, sa li t ap chache nan syèl, li vin jwenn li atè. Li pare kò l\npou l al manje bèf Bouki a. Menm Bouki sa a, poutèt li te sitèlman aloufa, te\ndeja fè l pèdi bèl avantay. Bouki potko soti lakay li pou l al nan vèy msye\nSidoàn nan, Malis te gentan pare pou l pran chemen bwa bayawonn nan kote\nbèf la t ap riminen kè pòpòz. Mètdam yo bay pou Malis la poze men sou\nzannimo Bouki a, li touye l, li kòche l. Li mete yon pòsyon vyann nan barik.\nYo te pral tounen bèf sale. Apre sa, li pote ke a ak po bèt la tou pre yon\nlagon byen fon, kote mayengwen ak vye maladi t ap donnen. Li vlope yon\ngwo papa wòch nan po a, li mare ke a ladan. Enpi li plonje yo nan labou a.\nKe a kanpe byen rèd anlè dlo a ki te kouvri ak bèl flè dlo yo rele nenifa.\nLemous te toupatou sou dlo a. Konsa nenpòt kilès te gen dwa kwè yon bèf te\ntonbe tèt anba nan lagon an. Lè Malis rive nan vèy la, li te deja byen ta. Li fè\nkwè li te Pòdpè lè li te pran nouvèl lanmò msye Sidoàn nan. Se pa de bèl vèy\nsa a pa t bèl pou tout moun ki te la. Lawouze t ap fè banda lè vèy la te fini.\nBouki ki te manje vant deboutonnen pase tout jounen l ap dòmi. Demen\napremidi, li potko leve. Malis kite l dòmi jouk byen ta. Lè sa a l al kanpe\nprèske devan pòt kote Bouki t ap wonfle a, pou pale ak tonton Josma. Li pa\nte rete twò lwen kay Bouki a. Malis di l:\n«Tonton Josma, m fèk sot wè yon bèf jòn e nwa tonbe nan ma labou tou pre\ngagè kouzen Jezilòm nan… Ay tonton, m fè sa m te kapab pou chape l anba\nlanmò. Li neye kanmenm. Di m non, se pa zannimo pa ou tonton Josma?»\nTonton Josma te reponn Malis:\n«Non kouzen Malis. Denpi 2 mwa m pa gen bèf. Dennyè a se nonk Bouki m\nvann li. E si m pa twonpe m, m kwè li revann li tou… Mande kouzen Alba…\nPetèt se kab bèf pa l. Se sa Tonton Josma te reponn Malis.»\nTout pale sa yo te leve nonk. Li kouri nan bwa bayawonn nan. Bèf li a te\nfonn kou bè. Menm kòd la pa t la. Li kouri nan ma dlo a. Li wè anlè labou a\nke bèf la kanpe rèd kou bout fè. Li trap li. Li redi l. Wòch ki te kore po\nzannimo a te lou tankou yon bèf. Nan redi, redi, Bouki glise; li tonbe nan\nlabou a jouk nan senti. Tout jefò li met deyò, li pa te resi wete kò l nan labou\na. Chak voye li voye bra l se rantre li rantre pi fon. Labou a t ap kofre\nlestomak li. Li wè devan je l figi demeplè lanmò ap fè l grimas. Li pran\nkriye. Li t ap rakle etan sa a, yon chwal vin ap pase. Bouki mande l pote l\nsekou… Chwal ki te konnen tout istwa a reponn li:\n«Fòk ou sispann bouki*, monchè ou twò sòt. Mwen pa pe ride ou.»\nBourik, towo, milèt, e menm malfini derefize pote sekou. Lè kochon vin fè\nyon pase, Bouki mande l ride l. Kochon reponn:\n«Nonk, out a vle mwen, pou m ride ou? Ou fou. M pa pe janm ride ou. Ou se\nmoun ki gen dwa manje m lè m fin pote ou sekou. Ou ki sitèlman renmen ti\nsale fri… M regrèt sa pou ou. Demele tèt ou.»\nKochon pouse, l ale. L ap wenwen. Bouki pa te pèdi lespwa. Li t ap tann. Li\nt ap lapriyè tankou yon kannannan.\n_ Tchimoun ki va chove nonk Bouki?\nZannimo kat pat yo ale vini. Yo pa ni tande ni wè Bouki. Apre inèdtan\nkonsa, kabrit t ap vanse byen prese li ta pral nan yon banbòch lakay mouton\nyo. Li rete kanpe pou l ri Bouki ki te nan labou jouk nan zepòl. Sa te bèl nèt.\nNonk di l:\n«Kabrit frè m, ride m non choupye!»\nKabrit t ap tòdye tank li t ap ri. Li reponn:\n«Ou menm , pou m ta ride ou? Fòk mwen ta fou nan tout tèt mwen… Pou jan\nmwen konnen ou sa a. Ou sitan bèt ou ta kab mete nan lide ou pou manje m\napre m ta sove ou lavi. Non jamè, jamè.»\n_ Kabrit, konpè m, m pa pe fè cha non. Che yon kwo mèchi m tcha di pou ou\nokontchè. Fè cha pou mwen non, nan non Bondye ki nan chèl ya. Kabrit\nsanti kè l fè l mal pou Bouki. Ak tout gwo kè li te gen pou li. Tou pre a te\nyon pyebwa ki te donnen bèl lyann, kabrit marande kòn li yo nan lyann yo.\nLi lonje de pat dèyè, Bouki kenbe yo byen di. Piti piti, li rale kò l soti nan\nlabou a; li te bade. Men li te deyò aktoutsa li kenbe pat kabrit la toujou.\nKabrit la di l:\n«Kouman nonk, ou sove enpi ou kenbe pat mwen toujou. M te pale ou m\nprese. Lage m pou m ale.»\nBichi! Bouki reponn li:\n_ Tchann mwen non konpè. Che chouf wi m a pran. Kabrit se mètdam tou.\nEnpi li gen plis lespri pase Bouki, li pran chante pou fè lavwa bay zanmimo\nzanmi l yo.\nNou mele, toutou blenndeng\nNou mele\nNou mele, toutou blenndeng\nNou mele kabrit o!\nKabrit rele bèbè\nNou mele kabrit, nou mele\nA! Bouki te renmen chante a. Li leve kanpe, sa pa vle di li lage Kabrit non.\nLi te kenbe pat li yo toujou. L ap danse. Toudenkou, nonk Bouki pa t manke\nrenmen danse. Li te renmen danse menm jan li te renmen manje, se pou sa li\nlage pat kabrit la ki rekoumanse chante. Bouki ap danse. Toutotan Kabrit ap\nchante l ap vanse dèyè, l ap fè bak. Lè li santi l pare, li pran elan l, li grenpe\nsou yon wòch, li pran mòn pou li. Kabrit chata.\nBouki te pèdi nan dans lan. Li pa te wè mannèv kabrit la. Yon bèf ki te begle\nfè Bouki tounen nan reyalite reyèl. Li chita atè a li pran kriye. L ap rele. L ap\nrakle pou bèf li ki te nwaye – li te kwè sa tout bon e li t ap rakle pou kabrit la\npa te resi manje. Tout moun kouri vin gade yo pa te konprann anyen nan sa\nli t ap rakonte etan l t ap kriye.\nEnpi mwen menm ki t ap pase, m di: pe la! Nan vèy msye Sidoàn nan, m te\nwè ou manje tankou aloufa. Li ban m yon kout pye ki voye m devan ou la a.", "description": null, "domain": "poetry-site", "date": "2025-11-11 00:03:52", "url": null, "image_url": null}
{"text": "Jipon nwa a\n\n(Emmanuel W. Védrine)\n1986\n(Adaptasyon ’Le pargne noir’, istwa afriken Bernard Dadié\nrakonte)\nSe te yon lè, te genyen yon tifi an(n) Afrik ki te rele Ti\nYaya. Li te pèdi manman li menm jou li te fèt la. Akouchman\nsa a te dire yon semèn. Anpil fanmchay te kouri pou vin bay\nkonkou. Akouchman an te dire. Premye kri ti bebe a\nkoresponn ak dènye soupi manman an.\nMari a te fè bèl antèman pou madanm li. Apre kèk ane,\nmisye te remarye. Depi lè sa a, Ti Yaya kòmanse pote kwa\nli. Nanpwen yon mizè li pa t pase; nanpwen yon travay fòse\nli pa te fè. Ti Yaya te toujou ap souri. Souri li te enmède\nbèlmè a ki te toujou ap moke l.\nTi pitit sa a te bèl kou yon solèy. Ti Yaya te konsidere kòm\npi bèl tifi nan vilaj kote li te ye a. Sa se yon lòt bagay ki te\nfè bèlmè a vin pi jalou paske se li menm ki ta renmen gen\nyon bote konsa. Se plis li t ap chèche mwayen imilye Ti\nYaya, se plis li t ap bay Ti Yaya travay fòse fè men ti pitit\nla te toujou ap souri. Ti òfelin sa a te genyen yon jwa\ndebòde. Li te toujou ap chante. Li pase tout rève sa yo\npaske li pa te janm dekouraje. Se te li menm ki te premye\nmoun ki leve, dènye moun ki al kouche. Li te konn leve anvan\nkòk chante; li t al kouche lè dòmi pran tout chen.\nBèlmè a te vin pa konnen kisa pou li fè pou Ti Yaya kite kay\nla. Li chèche bagay li te dwe fè lematen lè li leve, a midi lè\nli t ap manje, leswa lè li t ap kabicha. Ou ta ka wè tout vye\npanse sa yo nan je madanm nan. Li te fè yon jan kanmèm\npou Ti Yaya fache; se plis kè li te kontan, se plis li t ap\nchante, se plis li te vin pi bèl.\nBèlmè a chèche tout mwayen sa yo ak yon dal pasyans. Yon\njou maten konsa, tifi a t ap soti andedan ti joupa a, li di ti\nòfelin nan:\n«Men! Al lave jipon sa a kote ou vle! Lave l jiskaske li vin\nblan!»\nTi Yaya pran jipon an bò kote pye li epi l souri. Souri a\nranplase tout kwa, rèvè, soufrans. Se te yon souri ke tout\nmoun nan vilaj la t ap chèche men yo pa t kapab jwenn li.\nTe gen yon flanm dife ki t ap boule nan kè madanm nan.\nTi Yaya pran jipon an li mete deyò. Apre li te fin mache\npandan yon pakèt nwit, li te rive bò yon ravin. Li plonje\njipon an nan yon basen; jipon an pa vle mouye. Dlo a te gen\nyon dal pwason, piskèt, grenouy. Ti grenouy yo t ap gonfle\nvwa yo kòmsi pou fè ti lezanj lan pè. Ti Yaya replonje jipon\nan nan dlo; li sèmante pou li pa mouye. Li repran wout li l ap\nchante.\nManman, si ou te wè m nan wout la\nTi Yaya o! Ti Yaya o!\nWout ki mennen larivyè a\nTi Yaya o! Ti Yaya o!\nJipon nwa a dwe vin blan\nE dlo a refize mouye li\nTi Yaya o! Ti Yaya o!\nDlo a klè kou jou\nLi koule san pwoblèm\nO manman, si ou te wè m nan wout la\nTi Yaya o! Ti Yaya o!\nLi pran chemen an ankò. Li fè sis jou ap chante. Li wè yon\npye mapou ki kouche antravè wout la. Li wè dlo ap soti nan\nyon twou pyebwa a; dlo a tou jòn. Bò dlo sa a, li wè yon seri\npapa fwomi; dan yo byen long. Ensèk yo ap gade li. Ti Yaya\nmonte desann bò pyebwa a. Sou pi gwo branch lan k ap vize\nlesyèl, li wè yon gwo zwazo; zèl li byen long. Je bèt la\ntankou flanm dife. Ti Yaya t ap chante.\nManman, si ou te wè m nan wout la\nTi Yaya o! Ti Yaya o!\nWout kote sous la pral mouye jipon an\nTi Yaya o! Ti Yaya o!\nJipon nwa a ke dlo mapou a refize mouye\nTi Yaya o! Ti Yaya o!\nLi kontinye chemen li, toujou ap souri. Li mache yon pakèt\njou ak nwit ke moun pa ka konte. Li pa janm repoze; nouriti\nli se fri ke li te keyi bò chemen an; bwason li se lawouze ki\nte tonbe sou fèy yo. Li te rive nan yon forè kote chenpanze\nfè katye jeneral yo. Chenpanze yo te tèlman gen lontan\ndepi yo pa frape biskèt yo. Yo ba li pèmisyon lave jipon an\nnan sous la ki t ap pase nan katye sa a men dlo a refize\nmouye rad la.\nTi òfelin nan te kontinye wout li; li rive kounyeya nan yon\nandwa ki reyèlman etranj. Wout la ouvè devan l epi l fèmen\ndèyè l. Tout bagay t ap pale: pyebwa yo, zwazo yo, fèy bwa\nyo ki tonbe atè, lyann yo, anfen tout bagay. Li prese kòmsi\ngen yon bagay ki t ap pousuiv li. Li travèse plizyè kote ki fè\nli antre plis nan forè a.\nLi wè yon ti klète pi devan anba yon pye bannann. Te gen\nyon dlo ki t ap soti la. Li mete ajenou; li souri. Dlo a te an\nmouvman. Li te si klè ou wè syèl la, nyaj yo ak pyebwa yo\nparèt ladan. Ti Yaya te pran nan dlo sa a; li lage sou jipon\nan. Li te resi mouye. Tifi a fè de jou ajenou bò kote sous la\npou l lave jipon an ki te rete tou nwa. Li t ap gade men li ki\nplen ak zanpoud. Li kontinye lave.\nManman, vin wè m!\nYaya o! Yaya o!\nJipon nwa a pral vin blan kou pòslèn chinwa.\nVin wè mwen, vin wè pitit ou!\nYaya o! Yaya o!\nFini Ti Yaya fin chante, manman li lonje yon jipon blan ba li,\npi blan ke nèj. Li pran jipon nwa a nan men l epi l disparèt\nnan lè a. Lè bèlmè a te wè jipon blan an, li ouvè je l lajè sa!\nLi tranble kou fè bwa. Kounyeya, se pa kòlè, men se lapèrè\npaske li vin rekonèt youn nan jipon blan yo te antere\nmanman Ti Yaya. Ti Yaya toujou ap souri, yon souri ki pa\nkapab konpare ak lòt.\n(fen)\nE. W. Védrine", "description": null, "domain": "poetry-site", "date": "2025-11-11 00:03:52", "url": null, "image_url": null}
{"text": "Potomitan - Enfòmatize Ayiti, e estrateji pou sa fèt\n\nEnfòmatize Ayiti, e estrateji pou sa fèt Emmanuel W. Védrine  Photo  E. W. Védrine  28 me 2023 Deutsch • English • Español • Français • Kreyòl Kisa leson n aprann nan  anpil dokiman nou pèdi nan tranblemanntè 12 janvye 2010la an Ayiti? Anpil kay, bilding tonbe ou efondre nan Pòtoprens (kapital peyi a), ki te reyèlman frape fò.  Lekòl, inivèsite kraze; elèv, anseyan peri ladan yo. Anpil dokiman antere anba dekonm (graba). Kesyon nou ka poze se: Èske yo te gen vèsyon elektwonik yo? Anpil ladan yo pa t gen vèsyon  elektwonik. Donk, nou wè kòman vèsyon elektwonik dokiman enpòtan, e n ap gade  nan vantyèm e venteyinyèm syèk nan gran peyi kòman yo eseye enfòmatize tout  dokiman pou vini ak vèsyon elektwonik yo. E  nou menm Ayiti, kisa sa nou  aprann de sa k ap pase nan gran peyi? Pa egzanp, kòman yo  prepare pou nenpòt katastwòf ki ta rive. Ebyen, yo gen yon vèsyon elektwonik, yon bakòp tout  dokiman ke yo ta kapab genyen. Sa trè  enpòtan lè n ap gade povrete lekòl Ayiti, materyèl didaktik /pedagojik, tout korikilòm nan, kòman ke yo te  kapab gen vèsyon elektwonik yo. Non sèlman vèsyon elektwonik lan kenbe tout yon bakòp, men  tou li ta amelyore sitiyasyon ekonomik elèv yo kote yo ta jwenn tout vèsyon  elektwonik materyèl sa yo gratis, oubyen peye yon ti kras kòb pou dawounlod yo (sou  telefòn yo), kèlkeswa kote yo ta ye an Ayiti. Pou travay sa a fèt, sa ta mande kolaborasyon tout  anseyan pou konprann pwoblèm Ayiti, moun ki nan domèn teknoloji pa egzanp k ap  itilize konpwoutè (òdinatè), ki nan enfòmatik ( computer science /syans  konpwoutè) e kòman yo kapab pote-kole oubyen ede), mezon d edisyon k ap enprime  (plizyè milye liv an Ayiti pou sèvi nan lekòl, e ide pou ta vann vèsyon  elektwonik liv sa yo. Vèsyon liv elektwonik ta mwen chè ke liv enprime . Epi tou, li ta pi rapid pou  tout elèv nan tout peyi a gen aksè a tout materyèl pedagojik lekòl yo (de klas matènèl  jiska klas «Filo») ap itilize pou yon ti kras kòb. Konsa, nou t ap enfòmatize  Ayiti nan de tan twa mouvman, e solisyone yon dal pwoblèm lekòl. Sa mande tou pou otè Ayisyen ki ta renmen wè chanjman konprann sitiyasyon an. Anpil  fwa n ap pale, pale anpil, tout moun  ta renmen Ayiti chanje men lè w pwopoze yon bagay pou yo kontribye, ebyen pa gen Ayisyen ki vle kolabore; pa gen  Ayisyen ki vle kontribye. Se yon dal moun k ap pale anpil, ki san vizyon pou  devlopman Ayiti, ki pa soti pou fè oken sakrifis. Yon otè ayisyen p ap menm mete  yon chapit nan liv  li gratis, menm entwodiksyon liv la li  p ap pibliye an liy pou fè piblisite pou pwòp liv li pou yo konnen l. Pa gen pwoblèm se vann w  ap vann, se lajan w ap fè. Ou mete tan w pou fè rechèch, donk pa gen oken  pwoblèm si w vann liv ou. Nou konprann sa. Men  se kòman ou fè piblik la konnen materyèl ou pibliye a, kòman li kapab itilize  nan lekòl? Kòman moun k ap fè rechèch kapab itilize l? Èske se yon liv ki pral  ede anseyan? Nou bezwen liv k ap ede anseyan pou anseye pi byen, liv pou fè seyans fòmasyon pou moun k ap anseye.  Donk, yo pa fè sa. Nou pale de reyalite a jan l ye. Nou pa nan voye wòch kache men paske nou bay egzanp travay nou fè pandan 30 ane san pran  souf. N ap fè  rechèch, n ap pibliye an liy materyèl didaktik /pedagojik an kreyòl e an anglè.  Nou tradui kèk nan materyèl sa yo an espayòl  paske gen yon gwo kominote Ayisyen an Repiblik  Dominikèn ki jwenn yo trè pratik. Nou tradui kèk an fransè, paske n ap pwone kat gwo lang nan dyaspora ayisyen an ki kreyòl (lang ki konekte tout Ayisyen,  lang tout Ayisyen pale), anglè (lang  entènasyonal, dezyèm lang kominikasyon nan lemond jodiya, lang biznis e komès entènasyonal,  lang lasyans pi itilize jodiya), fransè (lang komèsyal o nivo mondyal e dezyèm lang ofisyèl Ayiti), espayòl (dezyèm lang tout kontinan  Amerik la) e lang prensipal tout peyi latino an Amerik (Amerik di Nò / Meksik (kòm  peyi ki pale l) • Amerik Santral • Karayib [Cuba,  Repiblik Dominikèn, Pòtoriko] e Amerik di Sid ). Nou te kapab di «peyi vwazen» nou yo pale  espayòl. Donk, pou nou fè yon seri pwogram d echanj avèk yo, li enpòtan pou n ta  aprann lang espayòl la depi nivo elemantè (kòm lang etranje ). Anplis, lè nou pran eta Florid (USA) pa  egzanp, nou wè estansyon lang kreyòl la pran nan eta sa a. Se youn nan twa lang  (apre anglè , espayòl ). Nan tout bagay gouvènman an ap poste, tradiksyon yo  parèt nan twa (3) lang sa yo. Anpil etranje, anpil  Ameriken an Florid oblije aprann kreyòl pou konsève travay yo, e gen  kominikasyon ak Ayisyen ki epapiye nan tout eta a, k ap travay nan tout domèn. Kòman nou gade lang kreyòl la Ayiti? Bon, pou jiskounye lè n ap gade pankat  piblisite Ayiti, ebyen yo poko an kreyòl nèt. Lè n ap gade paj wèb konsila ak  anbasad ayisyen aletranje, enfòmasyon pa parèt an kreyòl nan anpil dokiman.  Sètadi nan manman peyi a, nou an reta avè lang matènèl la. Li bon pou ta gen  tradiksyon tout materyèl lekòl yo an kreyòl  tou Ayiti byenke fransè a se youn nan de lang ofisyèl yo, men pou tout travay  sa yo fèt, èske se leta n ap tann pou  kòmanse sa? Èske nou menm nou pa ka  kòmanse kòm volontè, sa nou kapab fè? La a, li enpòtan pou n ta òganize nou  paske youn nan pwoblèm nou sèke nou toujou ap tann se leta ki pou vin fè tout  bagay (de «a» rive nan «z»), e leta pa fonksyonèl an Ayiti depi plizyè ane. Nou poko vrèman gen yon leta k ap travay. Donk pa konfonn ant enstitisyon leta avèk yon gouvènman ki sou pouvwa. Gouvènman sou pouvwa fè senk ane, apre sa l ale (si yo ba l chans yo  pa asasine l, oubyen pa gen koudeta pou ta  fini manda senkan an) ebyen li prale aprè senkan, men leta sipoze la tout tan pou enstitisyon  yo kontinye travay. Pa melanje de antite sa yo. Se sa k fè menm si yon  gouvènman pa ta sou pouvwa (lè l ta dwe sou pouvwa), leta sipoze kontinye ap fonksyone  tèt kale (nòmalman). E nou menm kounyeya,  kòm endividi, ki pouvwa nou genyen? Nou gen yon pouvwa estraòdinè nan men  nou; non sèlman nou kapab vote nan eleksyon pou chwazi kandida nou ta renmen  dirije nou ( majistra , depite , senatè , prezidan ) men tou  kòm Ayisyen nou temwen pwoblèm yo Ayiti pou n ta pran konsyans travay ansanm  pou solisyone anpil nan yo. Èske n ap kontinye pale de pwoblèm sa yo, oubyen èske n ap aprann  òganize nou etan gwoup pou wè kisa n kapab fè (piti kou l ta ye) paske Ayisyen  plis pale anpil, kritike sèlman men yo pa kreye? Kounyeya, si ou ta di kèk Ayisyen: ann  òganize n pou fè tèl bagay pou ede yon komin , yon kominote, e menm Ayiti, nou pa kwè n ap jwenn yon  repons pozitif. Retounen sou sijè nou  an, Enfòmatize Ayiti e estrateji pou sa  fèt , li enpòtan kounyeya pou n idantifye moun serye ki ta vle patisipe nan kanpay  sa a (an Ayiti kou nan dyaspora) paske nou gen teknisyen ayisyen nan  tout nivo nou te kapab bezwen. Genyen ki travay nan achiv nan peyi Etazini nou kapab entèvyouwe yo, gade pou wè kòman  bagay yo fèt Ayiti paske lè ou bezwen yon estrè  d achiv Ayiti se yon kaskèt chinwa (yon tèt fèmal, anpil pwoblèm) tèlman  gen magouy. Yon bagay yo te kapab ba ou nan kèk minit sèlman yon fwa  ou peye pou li, ebyen non sèlman  yo pa vle enfòmatize Achiv Nasyonal, men tou se yon fason moun yo mete nan pòs  sa yo jis la pou fè rakèt adwat agoch pou lajan. Yon dokiman yo te kapab ba ou  nan kèk minit, ebyen sa kapab pran ou yon ane oubyen plis, epi ou pa kapab  jwenn li. Tandike si Achiv Nasyonal te  enfòmatize, kèlkeswa pri yo ta mande ou peye ou ta fè sa pou jwenn dokiman an  soulechan. Se tout pwoblèm sa yo n  ap konfwonte Ayiti, e nou dwe denonse yo jiskaske tout moun pwoteste pou bagay  yo chanje. Fò nou reyalis tou pou n aprann fè otokritik pou n di: pi gwo pwoblèm Ayiti ou premye pwoblèm  Ayiti se Ayisyen . Toutotan ke nou pa ka dakò pou n fè otokritik, ebyen n ap  kontinye voye-monte, n ap kontinye blame Etazini, Lafrans ouben Kanada pou soudevlopman Ayiti, menm jan anpil Ayisyen ki refize aprann fè  otokritik kontinye ap pwone sa; yo  toujou ap chache  yon bouk emisè. Pifò peyi nan lemond ap  chache avantay pa yo, oubyen avantay pou sitwayen yo. Si yo jwenn yon avantay  pou ede pwòp peyi pa yo, ebyen y ap pran l kote yo jwenn li. Li  pa bezwen se Ayiti sèlman, men se nou menm etan Ayisyen kounyeya  ki pou di: kote avantay Ayiti ye nan sa ? Èske nou kapab solidarize pou n travay ansanm kòm gwoup pou fè yon  bagay pou n ede Ayiti (Ayisyen ki Ayiti, kèk Ayisyen ki serye nan dyaspora)? Pa panse ke tout Ayisyen nan dyaspora serye nan yon sans. Genyen ki magouyè, k al  Ayiti e ki fè pi rèd (pi mal) paske yo gen esperyans aletranje kote yo ka pa  aplike l pou fè sa ki bon. Men, nou dwe fè otokritik: èske sitiyasyon Ayiti a ap rete konsa pou tout tan? Èske se modi peyi  sa a modi ki fè l pa kapab avanse nan oken domèn? Donk, fò nou fè  egzamennkonsyans (reflechi sou konpòtman nou). E pou vini ak yon  pwogram pou enfòmatize tout Ayiti, tout lekòl, korikilòm lekòl (pou l pibliye,  pou nou konnen ki liv, ki materyèl k ap itilize, de «matènèl» a «Filo» (fen  segondè) pa egzanp, ki kote kopi liv sa yo ye, lè elèv la nan tèl klas ki kou  matematik li sipoze wè oubyen konnen (lè l nan tèl klas, lè l fini tèl klas)? Ki  tip liv k ap itilize de tèl a tèl klas . Liv syans pa egzanp, nou  konnen syans Ayiti timoun yo bat pakè epi pa gen laboratwa pou mete teyori an pratik . Kòman nou kapab vini ak yon pwogram modèn  lè nou gade korikilòm Lafrans k ap aplike nan teritwa fransè yo ? Anseyan oubyen chèchè nou yo k ap fè rechèch sou  sa, kapab gade pou wè kisa ki aplike nan Kebèk oubyen nan Kanada frankofòn (de matènèl jiska fen  segondè pou n fè yon sentèz). Gade sa ki ap aplike nan korikilòm ameriken an  tou (de matènèl jiska fen segondè), e kòman laboratwa yo ap mache nan Etazini,  Frans oubyen Kanada sa nou kapab aprann de yo epi kreye pwòp pwogram nou (sa  nou karele modèl ). Se modèl oubyen echantiyon  nou bezwen Ayiti nan tout domèn, epi replike yo. Pa egzanp, yon fwa nou gen yon  modèl syans plis laboratwa (de tèl a tèl klas), nou kapab replike l. Kounyeya, n  ap gen yon referans kote pou gade sa pou n suiv, e de la li kapab replike nan  tout peyi a. Tout sa nou bezwen se ta  yon referans. Oke, ann gade korikilòm sa a (de tèl a tèl klas), epi n mete l an  liy. Yon fwa nou fè sa, nou kòmante sou li, nou revize l, nou mete l ajou (aprè  revizyon l). Enpòtans seyans fòmasyon ki dwe fèt pou anseyan, espesyalman lè (vakans) ete, lè lekòl fèmen pa egzanp,  kòman nou kapab fè yo, epi n mete yo sou youtube . Nou kapab tradui yo an anglè tou dekwa pou dyaspora  a gen aksè a yo, e moun k ap fè rechèch o nivo edikasyon nan lemond  pou ekri tèz metriz,  doktora . Donk nou pa ka yon pèp k ap pale anpil sèlman, k ap kritike sèlman men lè  w di: ann fè tèl bagay, ann eseye fè tèl  bagay … ebyen Ayisyen an li menm sa pa enterese l. Sa k enterese l se pale  anpil pito, kritike sansès men pa gen aksyon. DEGRAFF,  Michel (director). MIT- Haiti Initiative : • About (Sa l ye) • Events (Aktivite) • Funding • News (Nouvèl) • Organizations (Òganizasyon) • Questions  about the Platform (Kesyon sou Platfòm lan) • Resources (Resous) • STEM (Science : Syans, Technology :  Teknoloji, Engineering : Jeni, Mathematics: Matematik) • Team (Ekip). GEORGES, Joseph  Marcel. A look at  Haitian Creole documentation, lexicography and morphology : Koutje sou  dokimantasyon kreyòl, leksikografi ak mòfoloji . LOUIS, Martine. Védrine committed to bridging  language gap . Boston  Haitian Reporter . OXINÉ, Bonel . Invitation  to a conference series centered on Haitian Diaspora experience and careers : Envitasyon  nan yon seri konferans ki santre sou Esperyans ak Karyè Ayisyen nan Dyaspora (EDA). VALDMAN, Albert . Ann pale kreyòl: an introductory course in Haitian  Creole . (revised ed.) ---. English –  Haitian Creole Bilingual Dictionary . 1148 p. iUniverse. Bloomington, IN. 2017. Albert  Valdman (editor). The “DICO Project”, Vol. II. ---. Haitian Creole-English Bilingual  Dictionary (the  “DICO Project”, Vol. I).2007. 781 +xxxiv p. Indiana University–Creole  Institute. ( Emmanuel W. Védrine , Frenand Léger , Jacques Pierre , Nicolas André : native speakers editing team). VEDRINE, Emmanuel W. Agriculture the  first Target for Haiti's Development . Boston Haitian Reporter , July 2004. ( Agrikilti ta dwe  premye sib nan devlopman Ayiti ). ---. A look at Higher Education in Haiti : another step after secondary level. ---. Agrikilti ta dwe premye sib nan  devlopman Ayiti”. (pdf,  54 KB). Agriculture the  first Target for Haiti's Development (pdf, 57 KB). Boston Haitian Reporter , July  2004. ---. Bilingual Education in Haiti : theory  and practice | Edikasyon Bileng  Ayiti: teyori e pratik . ---. Chanje mantalite pou ranvèse  kondisyon povrete Ayiti : Changing mentality to curb poverty condition in Haiti. ---. Chatting on Bibliographies related to  Haitian Creole . ---. Civic duty should be mandatory for all young people in Haiti : Travay  sivik ta dwe obligatwa pou  tout jèn an Ayiti. ---. Consciousness raising, Motivation,  Change : Konsyantize • Motive • Chanje . ---. Dictionary  of Haitian Creole Verbs with Phrases and Idioms by  Emmanuel W. Védrine and research on Haitian creole lexicology . ---. Does Haiti need more mediocre  universities after January 12, 2010 ? : Èske Ayiti bezwen plis inivèsite  bòlèt apre 12 janvye 2010? ---. Educating Haitian Youth and the Haitian  Community in Diaspora : Edike  Jèn Ayisyen e Kominote Ayisyen nan Dyaspora . ---. Educational Resources and Orientation  Training for Haitian Teachers. [ Summary • Rezime • Sommaire • Resumen • Zusammenfassung ]. ---. English – Haitian Creole Computer  Terms : Tèm  Konpwoutè: anglè – kreyòl ---. Enpòtans pou  dekwoche yon diplòm fen etid segondè : L’importance d’acquérir un diplôme de fins d’études secondaires . ---. Èskè kreyòl se  yon bon zouti pou ta  prann nan lekòl Ayiti? ( Haïti  en Marche , Vol. XXIV, #36, sept. 2010) : Est-ce le créole un bon outil pour  apprendre à l’école en Haïti? : Is Creole a good tool to learn in schools  in Haiti? ---. Essays’ models to help Haitian  Students (high school and university level ). ---. Estrateji pou devlope wout Ayiti : Strategies to develop roads in Haiti. ---. Geography, Enivironment, Flora &  Fauna : Jewografi,  Anviwonnman, Flòr & Fòn. [Teaching materials in Haitian Creole, English  & for Haitian Bilingual Programs]. ---. Haiti: for a practical education on  Fridays : Ayiti : Pou  yon edikasyon pratik lè vandredi . ---. Haitian Creole (Kreyol) from  colonial times to 2022 : Kreyòl  ayisyen, de epòk kolonyal a 2022. ---. Haitian Lexicology: databases  and references for research . ---. Ide pou kreye yon 'High School  Ayisyen' prive nan Boston (deba) : Idea to found a Haitian Private High  School in Boston (debate).  1994. 109 p. ---. In Kreyol and English : An  Kreyòl e an Anglè . ---. INSMINOGEC (Institut Mixte de la Nouvelle Génération des Cayes). Founder : Enock Fedna. ---. Jojo’s Guesthouse in Curacao :  an interview with the owner (Josias Joseph). ---. Kèk pwen enpòtan pou oryante moun sou maryaj , yon enstitisyon Bondye kreye : Some important points to orient people on  ‘mariage’, an institution founded by God). ---. Kèk tèm nan Sezon sechrès Ayiti pou disètasyon : Some themes in Sezon sechrès Ayiti for essays. [Woman ayisyen : Haitian  novel]. ---. Koudèy sou Edikasyon Siperyè Ayiti : yon lòt etap apre nivo segondè. ---. Kreyol Without Toil : an introductory course to Haitian Creole. ---. Kreyol Without Toil : an introductory course to Haitian Creole. ---. Materyèl pedagojik pou lekòl Ayiti  : Teaching materials for schools in Haiti. ---. My country is Haiti : Peyi m rele  Ayiti . ---. Network of Haitian Students:  Haiti–Diaspora |  Rezo Etidyan Ayisyen: Ayiti–Dyaspora. ---. New words and idioms entering Haitian  Creole : Mo nouvo ak  espresyon ki antre nan kreyòl. ---. Online Educational  Resources for Haitian Teachers, Students, Schools in Haiti and in Diaspora [Resous Edikasyonèl an Liy pou Anseyan Ayisyen, Elèv,  Lekòl an Ayiti e nan Dyaspora ]. Summary  in : Rezime an: Deutsch • Español • Français • Kreyòl • Papiamento . ---. Open your eyes, Haitians ! : Ouvè je w, Ayisyen ! ---. Orientation Training for Haitian students  coming to the United States . ---. Orientation training for students and teachers :  Seyans fòmasyon pou etidyan , pwofesè . nòt nan inivèsite an Ayiti. ---. Orientation training on library and  its importance for youth to do educational and community activities : Seyans  oryantasyon sou bibliyotèk , e enpòtans li pou lajenès fè yon seri  aktive edikatif e kominotè. ---. Orientation training to help young  Haitians see better : Seyans  oryantasyon pou ede jèn ayisyen Ayiti wè klè . ---. Pasaj Yves Estenvil Boston nan kad  yon misyon edikatif e kiltirèl | Yves Estenvil’s visit in Boston: an educative and  cultural mission. ---. Premye etap avèk yon òdinatè . (First  step with computers, manual). Eastern Digital Resources. ---. Questioning Haitian Culture to learn  more about it :  Kesyonnen kilti ayisyen pou aprann plis de li. ---. Rasanble Konsyantize Chanje . ---. Reflection on February 7, 2019 : 33  years after the fall of the Duvalier’s Regime | Refleksyon sou 7  Fevriye 2019 : 33 ane apre Rejim Duvalier a tonbe . ---. Research & Publications (summary). ---. Retard dans l'enseignement des langues étrangères en Haïti : Ritardo  dell’insegnamento delle lingue straniere nelle scuole di Haïti . ---. Retorik an kreyòl  Ayisyen, tèks: Rat  konnen, chat konnen, barik mantèg la sou siveyans . ---. Sa nou ka fè pou Ayiti jodi, pa  ranvwaye l pou demen :  What you can do for Haiti today, don’t put off for tomorrow). ---. Selfishness, a virus destroying the  Haitian Community :  Egoyis, yon viris k ap detwi kominote ayisyen. ---. Seminar on biography,  autobiography , and memoir : Seyans oryantasyon sou Biyografi,  Otobiyografi, Memwa . ---. Seminar on marriage : Seminè sou marya j ---. Seminar on translation to help Haitian students in Haiti and Diaspora : Seminè sou tradiksyon pou ede etidyan ayisyen Ayiti e diaspora. ---. Seyans oryantasyon pou motive Ayisyen (Formation Training to motivate Haitians). ---. Sezon sechrès  Ayiti (novel, woman, novela) • Questions on the 10 (ten) chapters : Kesyon sou 10 chapit yo : Preguntes sobre  los 10 (diez) capítulos. ---. Sezon  sechrès Ayit i (novel, woman, novela), questions on the ten chapters  [Kesyon sou 10 (dis) chapit yo : Preguntas sobre los 10 (diez) capítulos…  Teaching materials in Haitian Creole, English and Spanish & for Haitian  Bilingual Programs].]. ---. Sezon sechrès Ayiti . (2nd. ed.). JEBCA Editions .  224 p. [ English  summary : Resumé en  anglais ].  [© The author’s  copyright :  © Dwa otè a ]. [© Lexical data (for hyper base software for  dictionaries): © Done leksikal (pou lojisyèl ipèbaz pou  diksyonè)]. [In Papiamentu language, Temporada di  sekura na Haiti . [First original Creole version was published in 1994: Soup to Nuts  Publishers, Cambridge, MA. 1994. 128 p. [The novel has been translated to  English by the author (Emmanuel W. Védrine). [ Text in pdf format : Tèks an fòma pdf ]. VEDC REP:  Boston (edition, 2013, 163 p. [“In Sezon  sechrès Ayiti , the author presents a Haiti the way it exists  through the eyes of characters. Sezon  sechrès Ayiti is a historical novel written in the Haitian  language and one that is written in a simple language, presented in a  historical, political and economic context: what happened in Haiti, what  happened recently, and what continues to happen. The philosophy and psychology  of the people are about the same: they all would like to see a beautiful Haiti,  one where everyone can work together. They are victims of the drought, of the  crimes going on in the country and o abuses done to them. They are leaving  Haiti for same causes though they like the country but the situation forces  them to leave. Despite of all the crimes and abuses committed to them, they  don't ask for anything wrong to happen to the criminals, but they would like  them give up all that is evil, they would like them to change so that there can  be a real change in the country. ---. Teaching materials  for schools in Haiti : Materyèl pedagojik  pou lekòl Ayiti . ---. Teaching materials for schools in Haiti : Materyèl pedagojik pou lekòl  Ayiti. ---. Ten gifts for all Haitians : Dis kado pou tout  Ayisyen . ---. The situation of deaf and mute people in  Haiti, an interview with Marky Norde : Sitiyasyon moun soud e myè an Ayiti, yon entèvyou ak  Marky Norde . [with  versions in • English • Français • Español • Deutsch]. * * * Koutwazi  : Courtesy E. W. Védrine Creole Project , Inc.  (1992) Boston, Massachusetts. USA * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 00:40:31", "url": "https://www.potomitan.info/vedrine/enfomatize-01.php", "image_url": null}
{"text": "Potomitan - Ayiti, 37 ane san pwogrè\n\nAyiti, 37 ane san pwogrè Haiti, 37 years without progress 7 Fevriye 1986 – 7 Fevriye 2023 February 7, 1986 – February 7, 2023 Emmanuel W. Védrine  5 Me 2023 : May 5, 2023  * * * Koutwazi  : Courtesy E. W. Védrine Creole Project , Inc.  (1992) Boston, Massachusetts. USA * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 00:40:32", "url": "https://www.potomitan.info/vedrine/pwogre.php", "image_url": null}
{"text": "Potomitan - Siklòn, Tanpèt, Move Tan, Tranblemanntè: ranje kabann ou avan dòmi nan je w\n\nSéisme à Haïti - 14 août 2021 Siklòn, Tanpèt, Move Tan, Tranblemanntè: ranje kabann ou avan dòmi nan je w Emmanuel W. Védrine  Mural painted by The Boston Natural Areas Hurricanes,  Storms, Bad weather, Earthquake: make hay while the sun  shines -- Lòt tèks sou tranblemanntè a  ki frape Lazil • Tranblemanntè 14 dawou  2021 kraze komin L’Azile (Lazil) ak Sid Ayiti (enkli  resous an liy pou ede Lazil) -- Vèsyon anglè: Haiti’s August 14, 2021 earthquake destroying the commune  of L’Asile (Lazil) and South Haiti (including online resources to help L’Asile, and other  communes)  • Testimony of L’Asile former mayor and representative,  Lemane Premier on the August 14, 2021 earthquake destroying this commune, and  other places of Nippes and south Haiti .  * * * 26 dawou 2021 Ribrik « Edike Ayisyen Ayiti, e Ayisyen nan Dyaspora :  Educating Haitians in Haiti, and Haitians in Diaspora » (2017 – 2021) --Transkripsyon vokal : Voicemail  trascription of E. W. Védrine, 26 dawou 2021). Jodiya, nou ta vle fè yon ti pale sou tranblemanntè ki te  fèt nan dat 14 dawou 2021. Resamman, nou sot anba yon siklòn politik ki  pase 7 jiyè 2021 . Tout moun konnen sa k te pase, ravay ke l fè, e tout  enfòmasyon nou ka jwenn sou entènèt la ki kouvri evennman tris sa a nan istwa  d Ayiti . Pou jodiya, n ap fokis sou tranblamanntè ki  sot kraze gran sid la, plizyè  komin. Nou pa vle pwente dwèt egzatteman sou yon seri kote pou yo pa di n ap fè  seleksyon, men gen komin ki touprè episant lan (a 6 kilomèt) ki kraze  nèt, ravaje, tout kay ale. Kisa  n aprann, oubyen nou te aprann de tranblemanntè 12  janvye 2010 la ? Se yon kesyon nan sa ke n ekri, e n toujou evoke. Kòman nou aprann de erè nou fè nan istwa, dekwa pou erè sa yo pa repete? Kòman nou prepare n pou demen nan tout  sans? Pou nou menm, ki  Ayiti, se gwo pwoblèm sa ye. N ap kòmanse ak lekòl paske lekòl gen yon travay li ta dwe fè, men l pa janm fè l ( kòman l dwe prepare nou nan tout sans ). Se pa annik bat  pakè , pale franse (pou sa k ta rive yon ti jan pi lwen lekòl), epi yo pa ka  solisyone oken pwoblèm nan lavi reyèl. Anpil ta panse pale franse byen se ta gen  lespri malgre pwovèb ayisyen an di pale franse pa di lespri . Men, se reyalite a  w ap fès fas avè li lè l devan w (kòman pou depetre w lè w anpetre ). Nou pran egzanp tranblemanntè sa a, pa gen moun ki te  atann sa. Nou pa kwè ke yo te anonse tranblemanntè sa a byenke yo konn fè anons  lan davans nan kèk peyi, dekwa pou moun gen tan mete yo prè pou sa. Se yon pwoblèm nou wè an jeneral  Ayiti, pa sèlman epòk siklòn men tou lekòl pa montre nou pou n aprann prepare  davans pou tout bagay. Lidè yo, kèlkeswa nivo y ap fonksyone, gen yon travay yo  pa fè (an tèm edike  popilasyon an , edike  komite yo , kòman pou prepare pou demen ) pase non sèlman nou pa la pou tout tan sou latè, men lè yon  bagay rive demen se pa lè sa a pou tout moun tankou fomi fou (ap kriye,  trannde dan yo soti, yo pa konn sa pou fè). Tranblemanntè  2010 la se yon leson pou tout Ayisyen ta tire kèk bagay de li, kote  episant li fèt touprè Pòtoprens. Li kraze Pòtoprens nèt. Men memwa Ayisyen  kout (an tèm sa yo pa aprann nan istwa). Evennman yo pase devan nou tout tan, men nou pa janm aprann anyen  de yo. N ap gade gen yon dal kote nan gran sid la  ki poko jwenn oken èd (yon seri komin ki kraze nèt). Yo poko jwenn oken  èd o nivo nasyonal, e entènasyonal.  Èd kapab vini, men l  ap an reta. Se sa k fè lè w aprann prepare tèt ou, toujou gen fason w ap panse  pou soti nan yon pwoblèm. Se sa nou dwe fè nan tout nivo. Youn nan bagay ke  tout lidè Ayisyen dwe fè se ta prepare lòt moun , fè yon seri seyans  fòmasyon sou videyo (nan tout  nivo nèt) pou prepare yo. Menm si endividi a ta egoyis , oke, pa gen pwoblèm. Sa pral ede l prepare  tèt pa l menm si l pa ta vle pataje videyo sa yo, si l pa vle pataje vokal edikatif ki sikile yo. Nou pa ka di moun nan fò l chanje toudenkou, an tèm egoyis ki lakay li e ki youn nan gwo  pwoblem ke nou genyen nan tout nivo, nan tout kominote ayisyen. Nou peye chè  pou pwoblèm sa a ki kontribye sèlman nan soudevlopman Ayiti. Lè youn ap fè yon travay kote lòt kapab benefisye de sa,  ebyen sa k pa ka fè l la fache; l ap fè tout fason pou l bloke l nan tout sans.  Nou wè egoyis la  lakay kèk gwo komèsan Ayiti pa egzanp; se yo ki dwe gen monopòl tout bagay. Ou  menm ki yon awoutsaydè (ki  pa fè pati klan an), ou pa ka vin fè konpetisyon avèk yo. Se pa fiksyon oubyen bagay  envante, men se reyalite anpil moun wè Ayiti. Donk, fò n kraze pwoblèm egoyis la si nou vle  avanse nan tout nivo. Abri pwovizwa -- Estrateji pou konstwi kounouk (ajoupa,  joupa) an wondèl oswa  an triyang . Kòman ou prepare w pou demen? Nou  pran tranblemanntè 2021 an, n ap kòmanse avèk abri pwovizwa . Se yon bagay pou tout moun (ki  an pwovens) ta kapab fè nòmalman avèk tach palmis , fèy kokoye oubyen branch latànye fran , jon (yo  itilize pou fè nat oubyen pou anpaye chèz). Lè tach la tonbe (palmis lan wo, yo pa monte l pou al pran tach) , yo ka itilize l. Lè l  tonbe, moun ka jis koupe branch  tach la, epi pran tach la pou  mete l yon kote. Lè w anpile l yon kote pou l pa twò sèk,  ebyen si kay ou kraze, yon segonn ou ka pran tach la pou fè yon kounouk  (ajoupa, joupa) avè l pou abrite w tanporèman. W ap bezwen poto oubyen gòl pou fè kounouk lan.  Sètadi ke poto yo kapab ti pyebwa, ti gòl  banbou , treng ; yo kapab planch palmis (ki fann an ti moso) pa  egzanp. Pa bliye ke yo fè planch ak palmis. Se youn nan bonte palmis, non sèlman  yo ka manje chou palmis lan (epòk  semèn sent), men tou yo fè planch ak twon palmis tou pou fè galata, e lòt bagay  tou an pwovens. Gen (bwa) bayawonn ,  gen lòt bwa tou ki ka sèvi (kòm) gòl ki  ka itilize pou fè kounouk an pwovens. Sètadi ke tout moun ki viktim, k ap  tann abri pwovizwa kapab  al dèyè tach, fèy kokoye, branch latànye fran pou fè kounouk (yon  segond), epi dòmi anndan l tèt frèt. Si w gen lakou, ou ka fè youn nan lakou w.   Ou pa bezwen ap dòmi nan lari, epi w gen espas pou anpile tout afè w annatandan ou bati yon  lòt kay (lè w kapab). Nan pwòp lakou pa w, pa egzanp (kote kay ou kraze) menm  blòk, wòch ki te itilize nan konstriksyon l kapab ede nan konstriksyon abri pwovizwa a. Si w  gen tapi plastik, ou kapab mete yo kèk kote sou tach la tou dekwa lè lapli vini  li pa antre anndan kounouk lan. Se yon bagay fasil ke tout moun an pwovens ta  dwe ka fè. Ou pa bezwen ap ret tann prela y ap pote ba ou. Okontrè, lè w fè kounouk lan (antre ak sòti a pa egzanp),  van pa pral rache l (paske van pa gonfle anndan l). Kote w antre nan kounouk  lan, gen yon pòt ki ouvè, epi tou ou kapab mete yon pòt sòti (fas a fas), 2 pòt. Ou ka fè pikèt (fasafas ak lòt, ak kòd ki kwaze yo) anndan kounouk lan  pou mete matla w chita sou li nòmalman pou  dlo pa mouye l atè a. Se yon bagay fasil, men fò gen moun ki  pou di nou sa (kòman nou dwe aprann itilize entelijans nou nan tout sikonstans pou  ede tèt nou Ayiti). Bwa sèk ( sèch ) pou limen  dife pou fè manje – Depi avan siklòn, chache maksimòm bwa sèk posib pou  mete la. Ou kapab anpile yo yon kote pou lapli pa mouye yo, oubyen kouvri yo ak plastik. Alimèt , balèn , bwapen , chandèl trè enpòtan  pou moun genyen menm si yo ta gen flach. Si pil li fini, flach la p ap limen. Toujou gen rezèv moso bwapen pou klere, pou limen  dife. Si w pa gen alimèt, ou kapab limen chabon (24 sou 24), yon kote pou lapli  pa mouye l,  epi w mete bwa sou li pou l kontinye rete vivan. W ap toujou gen ti zon dife  pou fè manje. Dlo – Galon,  kannari (ja) trè enpòtan pou genyen pou konsève dlo potab (pou bwè, pou fè  manje). Si w pran dlo nan yon sous ,  toujou bouyi l avan w bwè l. Lè w fin bouyi dlo pou bwè, li frèt, ou kapab mete  l nan galon, nan kalbas ,  nan kannari. Tout sa enpòtan pou konnen lè yo anonse move  tan (pou prepare w davans). Ou bezwen dlo pou bwè pou siviv. Dlo se lavi . Li trè enpòtan pou kite w  vivan, menm si se yon ti kras manje ou jwenn pou manje pandan jounen an, ebyen  dlo a li menm ap ede w paske se yon vitamin li ye pou kò ou. Manje ( resèt ou ka gade ) – Chak ane gen siklòm Ayiti, men kòman nou prepare nou an  tèm manje sèk ke  nou bezwen? Dlo vini lè siklòn. Si w gen jaden ki lwen, ou pa pral janbe dlo ki  fò pou al chache manje nan jaden; li ka bwote w. Men kòman ou itilize manje ki sèk  tankou pwa sèk , mayi sèk, pitimi, yanm ou  kapab mete nan galta (galata, kolonbye, depo) pandan yon ane; joumou tou (osilontan ou pa kase kòlèt li), li kapab fè anpil  tan sou galta. Ou dwe gen bokal , kalbas , galon , danmjann pou mete yo.  Donk, tout  estansil sa yo trè enpòtan pou konsève manje  sèk epòk siklòn. Si w gen lakou tou, li trè enpòtan pou ta fè yon sitèn dlo. Byen simante l pou  mete dlo fre ladan  pou bwè. Ou kapab gen youn tou pou ranmase dlo lapli (ki tonbe sou do kay tòl). Ou  kapab itilize dlo lapli pou benyen, pou lave rad, e pou bay bèt bwè. Konbyen moun ki te gen yon sitèn avan tranblemanntè a? Se yon bèl kesyon. Donk,  se kòman ou prepare w pou demen, pou tout sa ki ka rive. Pyebwa – Pyebwa ke  w dwe genyen pou ede w anpil pandan sezon sa yo, pandan siklòn. Gen pye labapen . Fèy li ta sanble (ak) fèy veritab , men se 2 fri  diferan. Ou kapab seche grenn labapen (apre w fin kale l, pou sa ki mi), epi w  mete l yon kote pou bouyi annapre. Pye  veribab – Veritab se yon fri ki trè rich an  vitamin, an pwoteyin. Se tout kote moun ta  dwe plante l; farin li trè nourisan pou tibebe. Ou seche l pou fè farin. Ou ka  mete l yon kote nan kèk galon, bokal oubyen nan kèk bagay kanmèm pou konsève l pou l pa mouye. P ye manyòk ( anmè , dous ). Ou seche farin manyòk anmè pou fè labouyi pou tibebe. Tout bagay sa yo se  preparasyon sa ou kapab manje (bagay ki sèk ke w ka prepare met la avan  siklòn). – Pou manyòk  dous , pa janm plante l menm kote ak manyòk anmè , pa mezi de prekosyon paske n konnen manyòk anmè se pwazon (si moun, bèt ta manje l pa aksidan yo ka mouri).  Prèmyèman, yo kale l epi graje manyòk anm è ; apre sa, yo tòde l oubyen mete l anba pèz pou retire  dlo l (ki pwazon); yo met dlo a poze (nan yon kivèt) pou kapab pran lanmidon l  pou seche. Se ak farin frèch la  yo fè kasav (sou platin), bobori (doukounou, pwès) nan chodyè pou manje (ak zaboka, lèt). Zouti – Se lòt bagay ki enpòtan ou bezwen, epi mete yo  sou lamen. Imajine w kounyeya tout moun ki te gen zouti anndan kay, epi kay tonbe sou  yo kote yo antere! Gen yon dal bagay ou te kapab fè, men ou pa ka pran zouti w  yo kounyeya pou fè sa. Donk, li ta bon lè n ap konstwi pou n ta panse, kote n  konstwi yon ti kay tou leje pou met zouti jaden (tankou dyenn  manchèt , hach,  hou , kouto , lim , manchèt , mèl [ pou file  manchèt , kouto ] , pèl , pik , pikwa , rato , sèpèt [ sòkò , kouto digo ] )… tout  bagay ou bezwen kòm zouti, pou mete ladan l. Konsa si yo te nan yon ti kay apa,  ebyen ou t ap annik al pran zouti w pou fè yon dal travay. Ou bezwen zouti pou  rale gwo blòk dekonm sa yo. Ou bezwen kòd  pit pou ta mare nan yon blòk, bagay ki lou pou rale. Kòd pit  trè enpòtan pou genyen. Donk, se kòman nou prepare nou, oubyen n aprann prepare  nou pou demen nan tout sans, e pou tout sa k ka vini. Se pa lè pwoblèm nan vini  epi nou pa konnen sa n ap  fè, n ap rele gouvènman, n ap rele entènasyonal, tèt nou cho paske nou pa  aprann prepare nan anyen pou demen. An rezime, n ap swete ti konsèy sa yo ede w pou  konnen kòman pou  prepare pou siklòn oubyen pou nenpòt katastwòf  natirèl . Panse aprann prepare w pou demen, nan tout sans, e pou tout sikonstans  pou ede tèt ou paske gen sitiyasyon ke w ka ye, pa gen moun k ap vin ede w  soulechan. Se ou menm ak fanmi w ki pou ede tèt nou. Petèt gen moun, pa egzanp, kay tonbe sou  fanmi yo epi ou menm ou sove. Se ou menm ki  pou degaje w kou mèt Jankak pou retire fanmi w anba dekonb; se ou menm ki dwe fè kèk kout anmwe pou  jwenn kèk moun vin pote w sekou. Sètadi, pou fè sa, fò w gen kòd e kèk zouti prè. Toujou  mete kòd pit (ki  trè fò) deyò, pase w bezwen l nan plizyè sikonstans (lè siklòn, pou sove moun  dlo ap bwote, e lè gen yon ijans kèlkonk). • Atelye an liy pou Anseyan Ayisyen  : Online Haitian Teachers  Workshops • Atelye pou ekriven ayisyen : Haitian writers workshops  • Devlopman komin Ayiti : Developing  Haiti’s communes • Estrateji pou aprann prepare pou demen sou tout  fòm : Strategy to learn to  prepare for tomorrow in all ways • Estrateji pou devlope  Komin Ayiti pou desantralize Ayiti : Strategies to develop Haiti’s Communes to decentralize Haiti •  Komin Ayiti, e travay sivik moun ki sot nan komin yo dwe fè  : Haiti’s communes and civic works needed to  be done by locals • Literati Ayisyen an kreyòl : Haitian literature in Kreyòl • Literati Ayisyen Dyaspora : Haitian  literature of the Diaspora • Materyèl Didaktik /Pedagojik pou moun  k ap aprann kreyòl : Teaching  Materials for Learners of Haitian Creole • Materyèl Didaktik  /Pedagojik pou Pwogram Alfabetizasyon an Kreyòl : Teaching Materials for Haitian Literacy Programs in Haitian  Creole • Materyèl Pedagojik /Didaktik an liy pou ede Anseyan  Ayisyen e Elèv : Online Teaching  Materials to help Haitian Students and Teachers • Materyèl  Pedagojik /Didaktik an liy pou ede Lekòl Ayiti : Online Teaching Materials to help Schools in Haiti •  Modèl dokiman nou ka mete an liy (sou entènèt) pou ede Ayiti e Dyaspora Ayisyen  nan tout domèn : Document  models that can be published online to help Haiti and the Haitian Diaspora  in all areas • Oraliture : Literati Ayisyen oral  /oraliti : Haitian  oral literature • Séisme à Haïti – 12 janvier 2010 : Haiti’s earthquake -- January 12, 2010 • Séisme à Haïti –  14 out 2021 : Haiti’s earthquake  – August 14, 2021 • Tradiksyon (anglè, e kreyòl ayisyen] : Translation (English and, Haitian Creole  /Kreyòl) • Tranblemanntè dawou (out) 2021 ki frape Sid Ayiti  : August 2021 earthquake that hit  South Haiti. E. W. Védrine Creole Project , Inc. Boston, Massachusetts. USA. * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 00:40:34", "url": "https://www.potomitan.info/ayiti/seisme_2021d.php", "image_url": null}
{"text": "Potomitan - «12 Janvye 2010, yon pèt kapital pou milye entelektyèl ayisyen»\n\n «12 Janvye 2010,  yon pèt kapital pou milye entelektyèl ayisyen»   Emmanuel W. VEDRINE 10 avril 2010         Haïti, Avril 2006. Photo Frédéric Gircour . Nan atik sa a, se jis kèk ti konsèy pou moun k ap ekri, e  sa k ap fè rechèch tou apre 12 janvye 2010. Petèt lòt moun kapab jwenn  kichòy enpòtan ladan pou nouri lespri yo. «Ekri ak fè rechèch» se yon pasyon pou anpil moun, youn ki enpòtan nou dwe ankouraje tou,  e sipòte alafwa. Konsa, dotyen nan moun  sa yo vin tounen ekriven (ki kapab pwodui zèv fiktif tèlkòm istwa kout, pyesèt,  pyès teyat, pwezi, e roman) ki kapab ekri sou kèk  sitiyasyon, evennman (kote yo montre yon nivo «kreyativite»). Yo kapab ekri tou dirèkteman sou  yon sègman reyalite (kote yo fè rechèch sou sa toudabò, epi yo òganize sa yo  deside ekri a, suivan yon nòm). Men, se pa tout ekriven ki òganize  travay yo menm jan (annòd); se pa tout  ki ta parèt pwofesyonèl (nan fason yo kapab ap fonksyone). Kijan nou menm, obsèvatè, kritik kapab ede nan sans  sa a? Jodiya, ak avantay bab e moustach «entènèt la» ban nou, patikilyèman nou menm ki nan dyaspora, ki kapab  gen plis aksè a li pou pwonmennen sou otowout savwa entènasyonal sa a, se ta yon bèl ide pou n pwofite  itilize l, pou navige nan oseyan syantifik sa  a dekwa pou n òganize nou pi byen (nan tout sans), pou n eseye ede youn lòt  (long distans), e pataje savwa nou pou ede  limanite. Donk, li enpòtan pou otè ayisyen (Ayiti kou nan dyaspora) rete  konekte youn ak lòt (atravè entènèt la, pataje konesans yo, e petèt moso nan rechèch yo kote youn kapab di sa l panse de zèv  yon lòt (ap) pwodui avan menm zèv sa a ta pibliye). Epitou, avèk «fowòm piblik  yo» (kote n ap jwenn anpil Ayisyen), enfòmasyon sikile trapde kote plis moun  kapab okouran de aktive literè youn lòt, piblikasyon liv, atik, rechèch kèlkonk  ki ka enterese plizyè moun oubyen pote limyè sou plizyè koze. Lè yon otè,  chèrchè rete nan ti kwen l poukont li, se pa yon bagay ki reyèlman avantaje pou  li, ni pou zèv l ap pwodui, pa konsekan «echanj kominikasyon» jwe yon  wòl kapital nan siksè yon otè kapab genyen nan lavni. Nan enfòmasyon nou pran sou tranblemanntè 12 janvye a, nou  menm ki nan mouvman «ekri» ak «rechèch»,  fò n pa rete inaktif. Nou dwe patisipe nan rekonstriksyon Ayiti sou tout ang; pa  egzanp, si gen yon konferans k ap fèt nan kad rechèch, ekri, ou dokimantasyon, nou  dwe fè yon jan pou n patisipe ladan oubyen sipòte sa. Si yon gwoup entelektyèl ta  vle desann Ayiti pou al fè atelye pou ede moun, nou dwe ankouraje sa. Nou pa ka  rete kanpe de bra kwaze apre 12 janvye. Se vre, kou a frape nou fò; li fè nou mal paske nou tout se  Ayisyen. Se vre anpil nan nou estrese apre dezas  la, men sa k pase deja pase. Nou dwe sige  pou pi devan. Nou tankou chofè k ap kondi sou yon otowout (haywe); nou pa ka fè bak; se  avan sèlman nou ka fè. Pakonsekan,  fò nou tout mete men nan pat la pou bay  patisipasyon nou nan rekonstriksyon peyi a. Fò nou tout jwe yon wòl aktif pase  gen anpil travay ki pou fèt, e bagay ki  potko janm fèt menm avan 12 janvye 2010 lè Ayiti te deja an degraba. Gen yon pèt kapital nan koze dokiman ki antere anba grava  (dekonm). Nou pa kwè moun k ap patisipe nan debleyay dekonm pral pèdi tan ranmase tout dokiman sa  yo. Donk bouldozè ap ranmase prèske tout bagay pou al jete san triye yo. Nou ka  gen yon ide ki valè bagay ki pèdi nan tout sektè, e sitou lè «vèsyon elektwonik»  dokiman sa yo pa t janm egziste oparavan (pou ta kenbe yo nan yon sistèm achiv  elektwonik an sekirite). Ou menm k ap ekri, k ap fè rechèch, panse e repanse a ki  konsèy ou ka bay sou entènèt la, mesaj ou ka pataje ak yon gwoup moun oubyen  difize sou entènèt la, papye ou ka prezante nan konferans sou sijè a. Tout sa  pral fè pati de koutmen ou ka bay nan «rekonstriksyon Ayiti» (nan tout domèn). Si  ou se yon espesyalis nan yon domèn patikilye, montre sa ou ka fè pou ede oubyen  mete espètiz ou o sèvis ijan Ayiti  bezwen. Se yon moman espesyal tou pou n montre «solidarite» antre nou menm  Ayisyen. Se vre, li enposib pou n ta dakò sou tout bagay (patikilyèman lè n  antre nan domèn politik). Men nan moman patikilye sa a, ann dakò pou tout  Ayisyen patisipe nan ‘rekonstriksyon Ayiti’. Se tou yon opòtinite pou montre  talan nou (pou ede Ayiti), kapasite entelektyèl nou (pou pwodui si n potko janm  fè sa, oubyen si n pa t pwodui  sifizamman, men toujou nan menm espri a: ede Ayiti), e bon kè nou (pou lonje  men bay yon moun ki bezwen sekou). Lè ou pwodui yon dokiman (ki poko pibliye, yon dokiman  inedi), toujou panse nan ki fason ou kapab pataje li ak kèk moun (ou alèz ak  yo, ak yon gwoup moun ou travay ak yo, nan yon atelye ekriven (si ou manm youn),  epi toujou panse a ‘vèsyon elektwonik’ dokiman sa a (konsève li sou yon dis elektwonik, voye kopi l tou bay  imel ou, enprime l  epi mete yon kopi l avidèy sou biwo ou, epi li enpòtan pou date sa ou ekri.  Ou ka voye l bay lòt moun kenbe pou ou (kopi enprime a oswa vèsyon elektwonik la) sizanka ou  ta pèdi orijinal la. Date tou nouvo edisyon ou travay sou li a dekwa pou konnen  ki edisyon ki pi resan (apre kèk chanjman ou fè ladan), epi toujou ekri non ou kòm otè yon  dokiman ou pwodui. Si pou yon rezon kèlkonk yon otè vle gade anonima, se chwa pa l. Gen chèrchè, ekriven, otè ki peri nan katastwòf 12 janvye  a. Pa gen dout ke sèten nan yo t ap travay sou rechèch, dokiman, maniskri ki  potko pran lari. Anpil  nan dokiman  sa yo pèdi jodiya, e domaj si otè yo pa t  gen tan pataje yo ak lòt moun (difize yo yon fason pou n ta jwenn kopi yo). Pwovèb la di: «Ou wè jodi, ou pa konn demen». Se vre wi; nou pa konnen  sa demen ap pote oubyen sa k ap rive demen. Men si nou gen sajès, nou ka  antisipe plizyè bagay demen; konsa, nou ka prepare nou sou tout ang pou demen. Nan  refleksyon sa a, nou ka fè yon kanpe yon ti moman pou n panse sou «11 janvye» ak «12 janvye»: de epòk diferan nan istwa Ayiti (kèk èd tan separe sèlman), ki fè nou reflechi anpil, e kijan nou  kapab aprann kiltive «sajès». Pou konkli, ann pa rete de bra kwaze. ‘Rekonstriksyon  Ayiti’ se yon konbit manch long kote tout moun dwe mete men nan kokenn kòve (konbit) sa a pou bati  yon Ayiti tounèf, youn kote «espwa» ka boujonnen tout bon pou tout moun.  Kèlkeswa nan kwen kote n ap viv sou planèt latè, avèk entènèt la jounen jodiya,  nou tout rapwoche nou youn lòt; nou tout  Ayisyen pa santi distans ki elwaye n ak Ayiti. Donk se yon moman refleksyon sou  tout sa nou ka fè pou yon pi bon Ayiti, e pou byennèt tout Ayisyen. Ann panse e  repanse a avni Ayiti. Ann chanje  move fason nou te konn panse ki soudevlope mantalite nou, e ki te kontribye sèlman  nan soudevlopman Ayiti. Jodiya, nou (tout Ayisyen) gen yon defi anfas nou pou n  leve apre lanati fin leve wòb sò Ayiti byen wo pou l dekilote l. Men ansanm ansanm, e san pèdi tan, nou ka  rekikote l epi desann wòb li.  E. W. Védrine Publications & Online Creole Publications e_vedrine@hotmail.com , e_vedrine@yahoo.com  Séisme sommaire Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 00:40:35", "url": "https://www.potomitan.info/vedrine/kapital.php", "image_url": null}
{"text": "Potomitan - Rekonstriksyon Ayiti : yon defi ak yon konbit manch long\n\n Rekonstriksyon Ayiti : yon defi ak  yon ak konbit manch long © Emmanuel W. VEDRINE 7  fevriye 2010         Haïti, Août 2009. Photo Frédéric Gircour . «Rekonstriksyon Ayiti» se yon gwo sijè anpil moun kòmanse  pale de li imedyatman apre tranblemanntè ki frape plizyè vil nan peyi a,  patikilyèman kapital la, Pòtoprens ak vil avwazinant yo, e kèk vil pi elwaye (kouwè  Lowogàn, Tigwav, Jakmèl…) nan dat 12 janvye 2010 . Avan dat efreyan sa a, anpil  kritik te ka wè Ayiti sou tèt yon falèz (an tèm nivo degradasyon l te rive apre  plis pase 200 ane endepandans), yon degradasyon «lidè iresponsab», «politisyen  patripòch», «absans lidèchip» kontribye anpil ladan. Finalman, Ayiti nan falèz la  jodiya. Nou tout tande kri l k ap jemi depi 12 janvye. Li bezwen bra tout  Ayisyen e tout zanmi Ayiti pou ba l tout swen nesesè pou l rekanpe. Malgre se kapital peyi a ki plis detwi , vil  avwazinant yo avèk vil nou mansyone yo,  nou kab di ke tout bagay te santre nan kapital la, kote byennavan anpil moun te menm konsidere Pòtoprens yon «repiblik» anndan yon repiblik. «Santralizasyon» te toujou konsidere kòm yon gwo  pwoblèm lè tout bagay te konsantre nan Pòtoprens. Anpil moun tou, imedyatman apre katastwòf  la, vin wè enpòtans pwovens yo kòm «lye refij» pou plizyè  milye moun ki te dwe evakye kapital  la. Donk li fè sans pou n pale de «rekonstriksyon tout Ayiti»; kèk moun ta menm ale pi lwen pou di «konstriksyon tout Ayiti», yon bagay ki pa t janm fèt avan nan kad devlopman l. Men konbyen  tan rekonstriksyon sa  a pral pran? Kilès ki pral patisipe ladan? Kijan Ayisyen dyaspora ka ede? Kisa Ayiti Kapab aprann de Kolonbyen ak Gwatemaltèk, ki esperyanse prèske menm tip tranblemanntè a kèk  ane avan? (re: tranblemanntè ki te kraze vil Armenia nan Kolonbi an 1999 ak yon  magnitid 6.2 epi tranblemanntè ki frape peyi Gwatemala t anzantan ; sa k pi resan an pase an 2009). Se lòt kesyon nou ka poze. Se  yon dal ak yon pakèt kesyon enpòtan pou debat nan fowòm ayisyen sou entènèt la  jodiya (pou enfòmasyon sou kesyon sa a ka sikile trapde). Men, èske se yon  bagay ki pral fèt gratis ti cheri (rekonstriksyon sa a)? Yon grap kesyon anpil nan nou ka poze. Petèt kèk nan nou gen repons yo  deja (kèlkeswa sa yo ta ye). Men youn nan bagay enpòtan ke n dwe mete anfaz sou  li, se ta: fè peyi kouwè Etazini, Lafrans, Kanada …(jis pou site kèk), ki pral  patisipe nan rekonstriksyon Ayiti, enkli espè ayisyen nan gwoup yo pral voye  sou teren an. Se ka youn nan premye faz yo, kote pitit Ayiti, ki aletranje, vin  patisipe nan rekonstriksyon l. Nan dezyèm faz la, li ta enpòtan pou tout Ayisyen nan dyaspora a kòmanse  òganize yo an asosyasyon ou òganizasyon (si yo potko janm fè sa oubyen si yo te  nan kèk asosyasyon ou òganizasyon k ap travay pou ede Ayiti ou Ayisyen nan dyaspora  a, men youn ki ta zoukoutak). Ayisyen òganize toupatou (nan dyaspora kou Ayiti)  se ta vrè fòs ki ka ede Ayiti tout bon pou soti nan enpas soudevlopman li ye  depi plizyè ane. Ann pa minimize sa nou, Ayisyen, ka fè tout bon si n reyèlman òganize pou patisipe nan rekonstriksyon  Ayiti. E sou menm nòt ‘òganize nou an’, nou menm dyaspora kapab gen gwo  «enfliyans pozitif» sou sa ki dwe fèt nan Ayiti tounèf la, epi nou dwe rete  solidè nan revandikasyon nou yo (an tèm sa nou ta renmen fè, e sa nou ka mande pou  ofisyèl Ayiti fè). Nou kapab vini ak yon lis byen long. Annatandan, ann gade ti  lis anba a toujou (yon  bagay nou ka diskite sou li  piblikman pou ranfòsman l). Nan rekonstriksyon  Ayiti, nou wè: a ) Desantralizasyon Ayiti ( sou  tout pwen e prese prese ) ––Nan  pwosesis ‘desantralizasyon’ an, nou wè se pa nan kapital peyi a sèlman tout  bagay dwe chita (pa egz. travay, endistri, lekòl [lise, kolèj (lekòl prive), inivèsite], bibliyotèk,  sant dokimantasyon, elt.), gwo lopital, klinik, teknoloji, elektrisite, dlo potab,  anfen tout sa nou ka ajoute). E youn nan pati prensipal «plan rekonstriksyon»  sa a ta dwe ankouraje yon bon valè nan popilasyon an rete lwen kapital la, men  pou sa fèt li ta enpòtan pou gouvènman yo kreye anplwa, epi mete «sèvis de baz yo» nan  tout lòt vil pwovens avèk «enfrastrikti nesesè» dekwa pou yo pa ta retounen soulechan nan  kapital la. Pou ilistre sa, Ben Fox, (nan Associated Press ) ekri yon  atik ki gen pou tit ‘ Haitians begin to return to unprepared capital’ (Ayisyen kòmanse retounen  nan kapital ki pa prepare a) , prezante nou yon sitiyasyon espesyal e konkrè kote l deklare: « Gen yon  estimasyon 500,000 moun ki pati al an pwovens nan jou apre trablemanntè a,  anpil pran otobis gouvènman an peye pou evakye sivivan tranblemanntè a pou ale  lwen kè destriksyon an… Kounyeya kèk nan moun sa yo ki te kite kapital la kòmans e retounen apre mizè y ap sibi nan milye riral yo ki te premye pouse yo  vin Pòtoprens …» 1 Donk an menm tan, nou wè «pwovens yo» konsidere kòm «lye refij» nan epòk katastwòfik  ki frape kè peyi a (oubyen kapital la), men kesyon nou ka poze se: pou  konbyen tan ‘lye refij’ sa yo kapab sipòte sivivan yo lè pa gen mwayen nesesè  yo pou atire moun sa yo alontèm? b ) Enpòtans pou gen yon Kòd Nasyonal pou Bati (KNB) –– Se yon koze trè  enpòtan pou tout moun k ap bati nan peyi a ta suiv yon ‘kòd’ ke leta ayisyen  dwe vin ak li san pèdi tan (ak tout detay ki ta enkli ladan) dekwa pou moun pa kontinye  bati kay vaykevay kouwè nich madansara, e nenpòt kote. Sa ta dwe fèt selon yon  seri regleman, e patikilyèman nan gran vil yo, kote n ap jwenn yon bon kouch  nan popilasyon an ap viv, e ke leta ta apwouve plan konstriksyon sa yo (pou wè  si yo suiv alalèt regleman ki tabli pa gouvènman an) avan menm tout travay ta tanmen). c ) Otowout ( haywe ) ki konekte tout 10 depatman yo ( dekwa pou kominikasyon blayi trapde nan peyi a, e pou ede nan devlopman  Ayiti ( sou plizyè ang ) ––Nou  anvizaje «pòs peyaj» (sou wout nèf sa yo) pou ranmase kòb pou leta fè travay li  mache (tèlke itilizasyon yon pati nan  kòb la pou peye ipotèk bankè, pou fè reparasyon wout, e pou peye anplwaye leta  alè dekwa pou yo menm ede fanmi yo san grate tèt), andwa kote yo sipoze konstwi  pon ak kanal, epi bay yon seri rivyè limit yo (pou pa kontinye fè ravaj lè yo  desann paske yo detwi anviwonnman an). Nou pa ka bliye «nouvo règ sikilasyon»,  ke leta ta dwe vin ak yo, règ ki ta dwe aplike nòmalman a tout chofè (pou suiv yo), e si yo ta vyole yo pou  ta jwenn kontravansyon (ki ka mennen a sispansyon lisans yo pou yon peryòd de tan) de fason pou mete fwen nan yon dal  aksidan fatal k ap fèt chak jou nan peyi a. d ) Tè ak anviwonnman ke leta dwe pwoteje ( pou moun pa ni bati, ni travay, ni valkande ladan yo ) ––Sa  ka antre nan kad yon pwojè ekosistèm pou pwoteje anviwonnman an e kreye abita pou kèk bèt viv. Nan ka sa a, nou wè enpòtans kreyasyon «forè» nan plizyè andwa,  pwoteksyon dlo (kouwè  sous, rivyè ak letan), e  tout sa ki fè pati de anviwonnman an. e ) Devlopman agrikilti ( pwodiksyon  danre, elvay bèt, lapèch, pisikilti, irigasyon, ak tout zouti nesesè pou ede  peyizan travay latè pi byen e pou ka bay plis rannman ). ––  Agrikilti se kokenn sijè pou mansyone nan devlopman Ayiti. Atravè istwa  peyi a, se youn nan domèn gouvènman yo te toujou neglije; yo pa janm ba li  wòl li dwe jwe (malgre nou ka li nan kèk liv lekòl ke «Ayiti se yon peyi  agrikòl»). Devlopman agrikilti ta kreye anpil aktivite travay de fason pou  fwennen pakèt moun emigre nan kapital la tanzantan dèyè travay (anpil nan yo pa  janm jwenn) oubyen sa yo k ap eseye pran kanntè al  Miyami (kote yo riske vi yo nan gwo  lanmè) oubyen sa yo ki, tanzantan, kontinye ap pase anba fil pou al Nanpanyòl ilegalman (tèlke plizyè  milye peyizan ayisyen ki soti an pwovens)... Nan domèn sa a, nou wè li enpòtan pou ta envesti nan pwodiksyon agrikòl Ayiti ka pwodui (nan kèk zòn presi). Yon kote, pwodiksyon lokal  sa yo ta diminye (sou) «to pwodui enpòte yo» epi li ta ogmante pwodui agrikiltirèl yo dekwa pou konbat lavichè, yon bagay Ayisyen ap  plenyen de li chak jou. Yon lòt kote, sa ta bay  nesans a kreyasyon «endistri agrikiltirèl» ki ta kreye travay nan pwovens yo. Nan deba sa a, li ta enpòtan tou pou gouvènman Ayisyen devlope «kredi agrikòl» dekwa pou peyizan ta gen aksè prete  lajan (atravè yon kredi agrikòl) pou ede yo vanse, e pou ranfòse  devlopman pwovens yo. f ) Devlopman pwodui e mache atizanal ( pou ede  atizan vann pwodui sa yo ak touris lokal e etranje ) ––Nou  wè tou enpòtans pou fonde «mize atizana»  pou  valorize tout sa pèp ayisyen ka pwodui, enkli «envansyon» ki ka fèt, e ki ka rekonèt o nivo entènasyonal. Se yon  mache ki poko reyèlman esplwate paske gouvènman ak  sektè prive a poko reyèlman ankouraje devlopman l pou  ta envesti ladan. g ) Rebwazman ( atravè peyi a ), epi yon pwojè gaz pou fè  manje ke leta ta dwe sibvansyone ( yon  egzanp sa ki fèt an Repiblik Dominikèn  nan ane 1970 yo pou dekouraje moun koupe bwa ) –– «Rebwazman» se yon sijè kle  pou mansyone nan rekonstriksyon e devlopman Ayiti. Yon moun pa kab reyèlman  pale de li epi pou ta kite dèyè pwojè pou edike tout moun sou «konsèvasyon lanati», e «penalite» pou moun k ap detwi lanati. Lekòl dwe patisipe ladan tou, kote  patisipasyon elèv lekòl (jou vandredi, yon jou espesyal kote yo ka kreye  divès aktivite nan lekòl piblik yo pou bay elèv yon edikasyon sivik  e pratik ) pral yon bagay enpòtan. h ) Yon katdidantite obligatwa e pèmanan pou tout moun ––Se ta yon bagay enpòtan pou  genyen. Pa sèlman pou ta jwenn  referans trapde (atravè yon sistèm konpwoutarize) men tou, se ta yon bagay endispansab ki te  ka bloke e evite yon seri krim (nan diferan nivo), epi pou kreye dosye ki  plis an sekirite pou trake (tout tip) kriminèl.  Kesyon nou ka poze nan takle nenpòt sijè ki ta an rapò ak «wot teknoloji», se : konbyen kòb sa ta kout e? Repons lan ta yon kesyon ki gen pou wè ak «volonte politik»  gouvènman yo olye plizyè milye dola (US) paske se pa yon bagay ki  ta koute anpil lajan pou tabli yon sistèm si enpòtan nan yon peyi a. Lè n vize  yon tèl katdidantite si enpòtan e pèmanan pou  tout sitwayen ta genyen, katdidantite sa a ta ka itilize pou fè plizyè  tranzaksyon chak jou, e youn ki ta dwe konsidere yon bagay pèsonèl (kote chak  moun ta dwe memorize pwòp nimewo oubyen  kòd pa li, epi sere l yon kote apa). Se sèl gouvènman ak lapolis ki ta dwe gen  aksè a li (an ka bezwen) dekwa pou aksede a dosye yon moun an patikilye lè y ap  mennen yon envestigasyon (sou li pou yon bagay). i ) Omwen yon lise dyanm nan chak komin ( ki rive nan klas tèminal, e nan chak lise te ka gen yon « pwogram vokasyonèl » ki santre sou « aprantisay metye ») ––  La a, nou  anvizaje kreyasyon plizyè  lekòl ki kouvri sik elemantè e mwayen pou bay tout timoun aksè a yon edikasyon gratis e obligatwa (jiska  laj 18 ane) ak kantin nan lekòl leta yo pou ede timoun paran pa kab bay manje  de fason pou yo rete lekòl, san sa to timoun k ap kite lekòl pou rezon sa a pral ogmante. Li ta enpòtans pou ta gen «sal resous» (ti bibliyotèk) nan chak lekòl pou  ede elèv jwenn dokiman, pou ede sa yo ki pa gen  liv jwenn aksè li liv, pou ede anseyan fè rechèch pou yo ka pran plis bèt. Nou  wè tou bonjan «pwogram alfabetizasyon» (nan lang kreyòl toudabò) pou tout moun  ki analfabèt avèk moun ki te edike an  fransè. Li ta nesesè pou gen «kanmpous inivèsitè» Inivèsite Leta Ayiti (nan tout 10 depatman yo) pa sèlman pou dekonsantre kapital  la, men tou pou bay pwovens yo plis aksè a «etid siperyè». Li trè enpòtan pou mansyone etablisman yon Sistèm Jesyon Santral Lekòl Leta  Ayiti (nivo elemantè, mwayen, segondè, inivèsitè) ki konpwoutè pou kenbe done tout lekòl sa yo (pa egz., dat elèv yo anrejistre chak semès ou trimès, tit ak deskripsyon kou y ap suiv yo) menm jan sa fèt nan kèk lòt peyi pou  dokimantasyon eskolè; elèv ta gen aksè a dosye lekòl yo lè yo bezwen, epi enfòmasyon  ki an rapò ak estatistik lekòl yo). j ) Yon sant k ap devlope « materyèl  didaktik » ( an fransè , kreyòl ) e an kolaborasyon ak Ministè Edikasyon Nasyonal ––  Tout lekòl te ka sèvi ak materyèl sa yo, enkli yon seri materyèl didaktik ki  devlope deja nan dyaspora a (e.g, piplikasyon editè kouwè Educa Vision , E. W. Védrine Publications , Orèsjozèf Publication, Michel-Ange Hyppolite Publications , Jan Mapou Publications , Edisyon Lagomatik  Publications , etc.) pou Pwogram Bileng Ayisyen . Lòt faz la sèke yo kapab  revize lòt materyèl ki ka vin sèvi kòm ‘materyèl didaktik’, oubyen revize  materyèl ki t ap sèvi deja e wè ki chanjman nesesè ki merite fèt ladan yo, epi  kreye « vèsyon elektwonik » yo (pou mete sou entènèt la). Sa  ta fasilite elèv kopye yon seri materyèl si yo poko an mezi pou achte liv  oubyen si yo pa kab prete liv nan yon bibliyotèk (si pa aza zòn yo a ta gen youn). k ) Pase yon lwa pou elimine itilizasyon « timoun restavèk » ( ki yon fòm  esklavay nan sosyete ayisyèn na n )  ––  Li  ta bon pou enkli nan lwa sa a «pinisyon» pou paran k ap bay pitit yo kòm restavèk, e  pinisyon tou pou moun k ap itilize timoun sa yo. Tout timoun ta dwe lekòl (jiska laj 18 ane), epi pou ta gen lekòl tout kote nan peyi a pou aprann plizyè «metye» dekwa pou tout moun ta gen  yon okipasyon kèlkonk pou pa ta rete inaktif. l ) Mete l obligatwa pou tout  elèv ki fin etid segondè yo pou ta bay gouvènman  an yon ane « sèvis obligatwa » ( kote yo ka ede nan plizyè  pwojè gouvènman an ta anvizaje nan kad devlopman peyi a ) ––Pa  gen sèvis militè Ayiti ki obligatwa e menm lè lame te la danlepase, se pa t yon  bagay obligatwa. Donk gouvènman an dwe panse itilize jèn yo pou bay peyi a  omwen yon ane sèvis gratis (pandan l ap ba yo ankadreman pou sa: tèlke kote pou yo rete ak lamanjay nan zòn y ap fè ‘sèvis obligatwa’ sa yo), epi apre gouvènman  an ta bay elèv sa yo yon sètifika, atestan yo konplete pwogram nan; san sa, yo  pa ta dwe asepte yo pi devan nan oken pòs leta (paske se leta ki anplwaye plis  moun nan peyi a) oubyen pou ta vin kandida pou nenpòt pòs politik. m ) Fòmasyon pedagojik obligatwa pou tout pwofesè lekòl ––Pou plis kòmantè sou ‘fòmasyon  pedagojik’, gade referans sou sa nan Yon koudèy sou pwoblèm  lekòl Ayiti (yon liv ki disponib sou entènèt  la pou ede pwofesè lekòl ak chèrchè k ap fè rechèch sou lekòl Ayiti), e pou  konsyantize yo sou sa ki ka fèt. Epi yon «edikasyon pratik» kote elèv  pa  ta dwe chita ap fè jakorepèt nan lekòl chak jou, men resevwa yon edikasyon  kote yo kapab  itilize «panse kritik» k ap ouvri zye yo; yon edikasyon kote demen y ap kapab non sèlman ede  tèt yo, men tou y ap kapab mete konesans yo o sèvis peyi a; yon edikasyon ki ka prepare yo  pou aprann pran responsablite yo an men, kote apre yo konplete edikasyon segondè y ap kapab parèt kòm  sitwayen byen prepare pou ede peyi a nan devlopman l, e pou ede nan tan  katastwòf tou. Sa ta ba yo deja  yon nivo «lidèchip» avanse (pou konn sa pou fè lè yo gen pou fè fas ak kèk kriz  nan peyi a, kijan pou jere sa olye pou yo ta rete bèkèkè kouwè tafyatè ki  etoudi), pou yo ta gen konesans nan plizyè domèn, pale plizyè lang, e anfen  konesans pou kontribye nan tout sa ki ka ede nan devlopman Ayiti. Èske tip  edikasyon sa a pa ta dwe fè pati de Korikilòm Nasyonal Lekòl Ayiti tounèf (n ap  tann nan apre 12 janvye 2010) la? Èske se pa yon rèv ki ka tounen reyalite (si  ta vin gen «leta responsab», leta ki gen nen nan figi yo, diferan de sa nou  abitye wè yo)? Nou kwè se ta meyè fason tou pou anseye jèn ti Ayisyen  «Enstriksyon Sivik e Moral» pou ta devlope «lanmou patriyotik» tout bon. An konklizyon, se jis «kèk pwen» nan sa ki ta dwe fèt pou ede nan  rekonstriksyon Ayiti (apre 12 janvye 2010) kote nou panse li enpòtan pou tout  Ayisyen, tout pwofesyonèl (kit yo Ayiti ou nan dyaspora a) ka kontribye. Nan konbit manch  long sa a, nou menm wè li enpòtan pou ta gen travay obligatwa pou «prizonye» pou kontribye tou, ba yo fè yon seri travay pandan yo  nan prizon ap manje, bwè, dòmi gratis ti cheri. E. W. Védrine Publications & Online Creole Publishers evedrine@hotmail.com , e_vedrine@yahoo.com   Séisme sommaire Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 00:40:36", "url": "https://www.potomitan.info/vedrine/rekonstriksyon.php", "image_url": null}
{"text": "Ayiti - FANM KI MOURI A\n\nMwen te renmen l amò! Poukisa moun renmen? Èske se pa yon bagay dwòl lè se yon sèl moun ou ka wè sou latè? Lè ou gen yon sèl lide nan tèt ou, yon sèl dezi nan kè ou ak yon sèl non nan bouch ou: yon non ki vin san rete, ki monte l monte tankou yon sous dlo nan fondèt nanm ou, ki monte sou lèv ou, yon non ou di, ou redi. Li fè w wounouwounou san rete, tout kote, kou yon lapriyè. M pa p rakonte istwa nou. Lanmou gen yon sèl, toujou menm nan. M te rankontre l e mwen te renmen l. Se tout. E mwen te viv pandan ennan nan afeksyon l, nan bra l, nan karès li, nan fason l gade m, nan wòb li; nan pawòl li, m te vlope, mare, anprizone nan tout sa k se sot nan nan li, yon fason tèlman konplè ke m pa t konnen lè l lajounen ou lannuit, si m te mouri ou vivan, si m te sou vye tè sa a ou lòt kote. Epi gade l mouri. Kouman? Mwen pa konnen, mwen pa konn plis. Li rantre tou mouye yon aswè l t ap fè lapli epi l t ap touse nan demen. Li fè prèske yon semèn ap touse epi l pran kabann. Sa k pase? Mwen pa konn plis. REFERANS Re: «Une partie de campagne et autres nouvelles de Guy de Maupassant». Tèks poste nan lis  Potomitan '. Vèsyon kreyòl ayisyen (KA): Emmanuel W. Védrine ", "description": null, "domain": "www.potomitan.info", "date": "2025-11-11 00:40:37", "url": "https://www.potomitan.info/vedrine/fanm.html", "image_url": null}
{"text": "Potomitan - Temporada di sekura\n\nTemporada  di sekura na Haiti (novela) E. W. Védrine  Coming  soon     Temporada  di sekura na Haiti ta duna un bista di e bida  di Hatianonan kunukeronan den final siglo 20.  E ta un novela ku mester a wordu skibi, kaminda e kunukero haitiano tabata un  spiritu wardando pa lanta bek den balor den su mes pais. Nos no ta haña den  literatura Haitiano novela di fikshon manera Temporada di sekura na Haiti . E novela ta trata un realidat masha  importante di kunukeronan. For  di kuminsamentu di siglo binti, hopi di e kunukeronan mester a laga nan luga pa  bai buska miho bida den stat of otro pais. Por ehempel, hopi  di nan a bai Cuba pa korta kaña den e temporada. Despues nan tabata bai mas  serka geografikamente, nan a skohe Republika Dominikano pa hasi e trabou aki. Tin un otro grupo ku ta kue boto, un biahe ku  risiko, pa bai un otro isla of Maimi. E novela ta purba di  kapta e situashon aki i e emoshon i politika tras di esaki. Ta importante pa nota  ku hopi di e problemanan  ku e  kunukeronan  tabata konfronta ainda ta  eksisti pa nan. Den  algun kaso e reto ta mas pio. Nan bida semper ta difisil. No tin solushon  ainda, e situashon ta birando pio. --- Ku e problema di ku ta kap palunan  pa traha karbon, sekura i eroshon ta daña e serunan. E  kunukerunan no ta kriya porko krioyo mas pasobra e preshon di otro pais ta destrui nan. Hopi  di e hendenan aki te aida no tin trabou dor di e falta di asistensia  teknologiko i materialnan ku por yudanan traha riba nan tera/den nan kunuku. --- E topiko di irigashon ta un problema ku kunukeronan ta enfrenta. Awa  ta wordu gasta awa nan diferente luga den e pais pero no ta bini ku forma di  kanalnan pa por yuda e kunukeru.  Esaki ta pone ku  ora ku tin hopi awaseru e awa ta krea hopi destrukshon. Por ehempel e awa ta  bai ku e rikesa di e parti di e tera, animalnan, kunuku, hende I tur loke e por  haña. --- Ta eksisti teknologia ku ta yuda den e desaroyo di  irigashon pa por planta i kosecha na gran kantidat den e serunan. Asina ku nan  no mester pasa humiyashon na otro pais pa motibu di hamber i nesesidat. --- E buki ta tira un bista riba zenglendo ku a aparese despues di e kaida di e regimen di Duvalier  (februari 1986) problema di ladronnan arma tresiendo paniko tur kaminda den e  pais. Temporada di sekura na Haiti ta  representa e eksistensia di retonan social i politiko ku e pueblo di Haiti a  enkontra e tempu ey i awor. E  ta un reflekshon pero un potret realistiko di Haiti ku lo haña pregunta serio  riba su agenda den futuro. Nota:  10 kapitulonan --- Un buki di teksto prepara pa e nivel di high school,  pa nativo di lenga papiamentu, i tambe pa siñadonan di papiamentu (nivel intermedio  & avansa) ku preguntanan riba kada kapitulo, i un glosario di palabranan  kreyòl ku tradukshon na Papiamentu . Bibliografo , editor , edukado , ensayista , leksikografo , lingwista , poeta , novelista i traduktor, Emmanuel W. Védrine a nase na Lazil, Haiti (Yanüari, 1959). E ta e fundadò di \"E.  W. Vedrine Creole Project, Inc.\"  E a kontribui na hopi institushonan ku ta trata  ku proyectonan ku ta relashona ku kreyòl haitiano. Entre otro: Boston Public Schools (Chapter 766), Pimsleur  Language Training, Simon & Schuster Publishers, The Indiana University –  Creole Institute, Somerville Human Rights Commission, Boston Language  Institute, Eritage Foundation, MIT2 Creole Clearing House, Potomitan.info, Rezo  Entènèt Kreyolis Ayisyen, Cambridge Public Schools, Cambridge Brick House  (Hispanic Editors) … Su obranan literario a aparese na Anthology of Haitian  poets of Massachusetts, Bon Nouvèl, Bulletin Commercial du Massachusetts,  Boston Haitian Reporter, Educa Vision, CreoList Archives, Haiti 2004, Haiti  Courrier, Haitionline.com, Haïti en Marche, Haïti Progrès, Haitian-American  Souls, Haitian-American Tribune, Haitian-American News, JEBCA, Komè, Kreyòl  Connection, Le Matin, Le Nouvelliste, Libète, Oresjozèf Publications,  Revolution Revolution Revolution, Prisma (UMass-Boston), The Mass Media  (U niversity of  Massachusetts -Boston) , Kreyol.org, Soleil des Iles, Soup to Nuts, SICRAD, Tanbou.com,  Windowsonhaiti.com … E ta biba na Boston.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 00:40:39", "url": "https://www.potomitan.info/vedrine/temporada.php", "image_url": null}
{"text": "FÒ SA FINI!\n\nLè m gade Ayiti, lè m gade Ayisyen,\nm rele de rant dlo nan je.\nAnmwe! Anmwe!\nAyisyen, Ayisyen, gade kote nou ye!\nAnn sèmante pou n di fò sa fini!\nAnn sèmante pou reken pa manje\nfrè ak sè n yo ankò!\nAnn sèmante pou n pa vann yo lòtbò dlo!\nFrè m ak sè m yo, kilè n ap di fò sa fini?\nKilè n ap goumen pou prestij nou?\nPou sa fini,\nfò nou ini,\nfò nou chase tout malfini!\nSi nou ini,\nyon jou sa va fini!\n<<Trè byen Yayàn! Nou pral tande Pòl kounyeya.»\n<<M ap resite 'Dezyèm Endepandans'.", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "DEZYÈM ENDEPANDANS\n\nMwen tande yo di Ayiti libere 7 fevriye 86\nMwen bay de kout ri, kwe kwe.\nAnn sispann kwè nan Tonton Nwèl!\nSezon sechrès Ayiti (roman) E. W. Védrine\nAnn sispann bwè nan bibon!\nAnn kòmanse bwè nan boutèy!\nDe ki endepandans w ap pale?\nMwen bay de kout ri, kwe kwe.\nOu ka pran sant yon Dezyèm Endepandans.\nSe yon bèl rèv men li poko fèt.\nSe yon ti bebe ki nan vant toujou\nMen li poko akouche.\nAyiti ap endepandan se lè nou tout ini\nAyiti ap endepandan se lè tout chen va souse yon zo\nAyiti ap endepandan se lè tout fatra va disparèt.\nSe lè tout chen va manje ak chat\nSe lè lou va manje ak ti mouton\nSe lè tout moun bwete va mache dwat\nSe lè tout avèg va wè\nSe lè dwadelòm p ap vle di dwèt moun\nSe lè Ti Pouchon va di Sentaniz: ‘Ann fè yon sèl\nNou tout se Ayisyen; ann pouse pou pi devan!\nSe lè sa a n a di «Dezyèm Endepandans!>»\n<<Yon bravo pou Pòl! Ann tande Michou kounyeya.»\n<<Powèm m pral resite a rele ‘Sezon Wouj'».", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "SEZON WOUJ\n\nSezon sa a sot ravaje pèp mwen an,\nyon pèp k ap karese espwa yon\nSezon sechrès Ayiti (roman) © E. W. Védrine\ndemokrasi apre plis pase trantan anprizone.\nSezon sa a, ki eseye touye espwa 16 desanm nan,\nfrape tout moun ki reve yon demokrasi tou nèf.\nMen sezon sa a pa la pou lontan.\nSezon Wouj, se yon sezon kote magouyè gen pouvwa a\nmen yo pa gen otorite.\nWi, yon pouvwa tanporè kote y ap rejwi.\nYo gen pouvwa pou touye inosan,\npou fabrike ak men wouj yo yon fòm demokrasi,\nyon demokrasi diferan de sa 7 fevriye 91 lan.\nVan sa a ki sot soufle a paralize\nanpil aktivite.\nLi pouse pèp la al viv nan kache\ne li pa ka esprime panse 1.\nNan tout peyi a, ou ka wè yon larivyè san\nsezon sa a kite.\nPoukisa? Jis pou yon chwa,\nWi, chwa 16 Desanm 90 la!\nSezon sa a pèmèt pèp Ayisyen demaske\ntout madigra ki bloke wout demokrasi a.\nLi pèmèt li wè tou vrè patriyòt k ap lite\npou yon lòt Ayiti.\n«Trè byen Michou!»\nApre sa, Aselòm mache al kot Charitab, ki chita nan klas la san fè bri.\nSezon sechrès Ayiti (roman) E. W. Védrine\n<<Ann tande sa Charitab gen pou nou»\n<<Wi mèt! Mwen prè pou pa m nan; tit li se 'Rèv pou yon Manman an\ndanje'>", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "RÈV POU YON MANMAN AN DANJE\n\nBonjou manmi!\nSe youn nan pitit ou yo k ap salye w\nSe ou menm wi m vin wè\nKòman w ye?\nHey, manman!\nSe dat mwen pa wè w\nPale m de ou non sò\nSa w fè de bon?\nSe ou menm sa?\nApa w defigire nèt kòmè!\nManman, se anndan kè m pou ta ye\nPou ta wè jan m t ap panse a ou.\nApa m wè w ankò, hey!\nMezanmi, Ayiti Toma m nan!\nSe pa ti sezisman m te fè\nLè m te pran nouvèl kadejak\nMalandren nan lame ansanm ak\npolitisyen kowonpi te fè sou ou.\nManmi cheri, se ak dlo nan je lè m te tande\nValè nan pitit ou yo panzouyis touye.\nMezanmi! Bon, poudi se nan vant ou\n105\nSezon sechrès Ayiti (roman) E. W. Védrine\nAsasen sa yo te soti manmi?\nPitit ap vyole manman!\nHey! Sa grav!\nKote sa soti Letènèl?\nKòmè! Apa m wè w ankò!\nSe pa ti sezisman m te fè\nLè m te pran nouvèl sa a kay blan yo\nM pa t santi m ni atè ni anlè\nMachwè m te sere tankou yon timoun ki bwè esans\nSe yon grenn sèl mwen te met anba lang mwen\nAk yon ti kafe amè m kouri bwè\nDomaj, m pa t ka jwenn vèvenn pou ta fè yon te pou sezisman\nSe ou manmi? Apa m wè w ankò!\nSe mwen k konnen jan m te anvi wè w cheri\nApre ventan m fè ap viv nan yon peyi fredi\nManmi cheri, pwoche non, pwoche m bo w!\nMezanmi! Se ou menm sa?\nPwoche non, pwoche m manyen w!\nSe pitit ou wi\nOu pa bezwen pè m\nKèlkeswa jan w ye, se manman m w ap toujou ye.\nMwen pa janm pè di se ou k manman m\nKèlkeswa kote m pase\nMezanmi, manmi! Apa tout rad ou chire,\nTout kò w plen pousyè,\nFatra nan tout kwen kay ou\nManman cheri m nan, m pa ka kwè\n106\nSezon sechrès Ayiti (roman) E. W. Védrine\nSe nan sitiyasyon sa a ou ye?\nAnmwey! Anmwey! Anmwey!\nVin ede m sekouri manman m ki an danje!\nMen m wè 1 tonbe nan koma\nAnmwey! Anmwey! Prete m yon telefòn\nPou m fè yon kout fil ijans\nPrese! Prese! Pase m yon telefon!\nPase m li! Prese!\nAlo o! Alo o!\nO! Apa se yon operatè etranje ki reponn\nAlo o! Hello!\nPliz! Silvouplè, mwen ta renmen fè yon kout fil entènasyonal\nYès, entènasyonal!\nPase m operatè Dizyèm nan silvouplè!\nWi, Dizyèm!\nIjans! Emèjennsi! Yès!\nMwen se pitit Sò Ayiti\nWi, pitit Sò Ayiti!\nWi, prese vit!\nDi tout timoun li yo mwen te fè yon rive wè manman m\nGranmoun nan byenmal\nBa yo nouvèl la\nEta sante 1 grav, mwen pa ka pale.\nDi yo prese vit, fè kou yo konnen pou vin Ayiti\npou vin bay granmoun nan swen. Ou tande?\nWi, ba yo tout nouvèl la pou mwen!\nRete sou liy lan, poko ale.\n107\nSezon sechrès Ayiti (roman) E. W. Védrine\nWi, di tout pitit Ayiti k ap viv nan Dizyèm nan sa\nPou kouri fè yon antre pa bò isit\nPou vin ede sove lavi granmoun nan.\nMenm si yo pa rete lontan, di yo desann kanmèm.\nPa bliye non, ba yo mesaj la.\nAlo o! Alo o!\nEkri sa m so t di w la!\nWi, ba yo tout nouvèl la pou mwen\nRele Miyami pou ba yo nouvèl la\nRele Pari, Nouyòk pou gaye 1\nRele Boston tousuit pou Vwa Lakay bay nouvèl la,\nRele Monreyal pou fè yo konnen.\nPa fè reta non, rele yo kounyeya\npou simaye nouvèl la.\nBabay!\nAselòm remèsye Charitab epi l anonse tou pa Rene.\n<<Tit powèm mwen pral resite a, se 'Ayiti pou Ayisyen'»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "AYITI POU AYISYEN\n\nA chak fwa m ap panse a peyi m,\nde rigòl dlo sot nan je m.\nSe yon kote m pa ka bliye\npaske se la lonbrik mwen plante.\nAyiti, Ayiti, kilè w ap lib tout bon?\nAyisyen, Ayisyen, kilè n ap met tèt ansanm?\nSezon sechrès Ayiti (roman) E. W. Védrine\nAnn sispann di 'chen manje chen!'\nAnn sispann di chak koukouy klere pou je 1!\nSi granpapa nou yo pa t met tèt ansanm,\nNou pa ta gen peyi sa a.\nAyisyen, Ayisyen, 'yon sèl dwèt pa manje kalalou'.\nAyisyen, Ayisyen, ann travay pou peyi nou!\nAselòm felisite Rene, epi I chwazi Ronal ki te gen men I anlè.\n<<Trè byen Rene! Nou pral tande Ronal kounyeya.»\n<<Wi mèt! Tit powèm mwen an rele 'Epi solèy la leve Ayiti'»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "EPI SOLÈY LA LEVE AYITI\n\nSe nan yon rèv mwen te ye\nepi m espante.\nSe Kafoufèy mwen ta prale\nepi lè m rive bò Simityè\nmwen pa wè oken pòv k ap mande.\nO o, mwen di: sa k pase?\nMwen di nan kè m, pinga Jeneral la do\nvoye yo an vakans nan peyi Titanyen\npaske 1 voye deja anpil pòv an vakans pèmanan\nnan peyi sa a depi kòmansman 30 septanm 91.\nAnpil moun pa t ka di yon mo\nJeneral la te tou deja andyable,\ndonk, fò ou ta riske vi w pou ta pwoteste.\nSezon sechrès Ayiti (roman) E. W. Védrine\nTe gen yon ti jenòm ki t ap pase kote m\nMwen mande I poukisa tout baryè Simetyè fèmen.\n<Mò yo te fè yon leve kanpe pou pwoteste», li reponn.\nPa gen plas ankò anndan an.\nBawon Sanmdi move kou kong\nLi rele: <«Anmwe! Anmwe!\nSimetyè pa ka pran mò ankò!»\nLi tèlman rele fò, Lameri tande.\nLè majistra a mande sa k pase,\nYo di 1 se mò nan Simetyè Pòtoprens lan ki an grèv.\nMwen pete yon ekla ri\nEpi m di: mò yo te nan dòmi,\nPoukisa yo pa t leve kanpe lè Janklod te la?\nTi jenòm nan di m yo pa t kapab,\nTe chaje Lewopa ak lòt bèt sovay\nKi t ap make pa vennkat sou vennkat\nbò kav Tonton an.\nM mande 1I poukisa yon tèl simagri,\nli di gen yon seri mò Tonton an\nte voye nan peyi san chapo san rezon\npou evite eskonbrit pete,\nYo te oblije bay Tonton an sekirite\nlè 1 t al nan peyi sa a tou.\nMwen mande I si bèt yo toujou la ap fè pòs,\nli di depi sèt fevriye\nPèp la te fè yo ale.\nM kontinye mache\nSezon sechrès Ayiti (roman) E. W. Védrine\nLè m rive Soudal, mwen pa t menm ka\nRekonèt kote m te ye.\nM wè se nan yon bèl site m ye\nM pa wè oken ti kay kraze,\noken pòv k ap mande charite,\noken timoun pye atè ak bokit dlo\nsou tèt yo,\noken chen mouri bò lari,\noken rigòl santi.\nM met de men nan machwè tèlman m sezi.\nDe la etan, mwen desann Premyè Avni\nMwen fè yon wout koupe nan Palmis\nM pa wè oken kochon k ap kouri\nM pa wè oken pil fatra\nM pa pran sant oken chen mouri\nM pa pran sant oken santò.\nM make twa pa\nEpi m wè m ateri bò Lekòl Jan XXIII\nM kontinye desann toudwa\nM pa wè oken gid touris,\noken mandyan k ap di blan\n<I am hungry, give me five cents please»>\nM kontivye toudwa ri Magazendleta\nM pa wè oken ray tren\nMwen wè yon mesye ki t ap pase\nMwen di: eskize m mesye, sa k pase ray tren yo?\nKisa Asko fè ak yo?\nSezon sechrès Ayiti (roman) E. W. Védrine\nLi di: <«Tibonòm nan te vann yo avan 1 pati>\nM met de men nan machwè tèlman m sezi.\nKòm mwen te cho, m pa t ka jwenn dlo\ndonk m achte yon fresko\nepi m kontinye mache al Kwabosal\nLè m rive la, mwen pa wè oken labou,\nOken salte Mache Anba.\nMwen wè se yon gwo mache kouvri,\nbèl bagay modèn\nMwen pa wè oken mouch k ap vole.\nMwen di: si Piram te la, kisa 1 ta di?\ndat l ap viv nan fredi New York City\nJan 1 ta anvi wè mouch.\nM pa wè oken bouretye,\noken pòtè k ap pote chay sou tèt pou lajan,\noken pòv anba galri k ap mande.\nMwen pa tande pèsòn moun k ap plenyen pou lavichè\nSouri nan figi tout moun,\nyo fre kou boujon yanm\nOu pa tande pèsòn ap pale de zenglendo\nse kòmsi tout t al nan peyi san chapo\nMen tout kote m pase, m wè brigad vijilans monte\npou ranfòse sekirite.\nMwen di, Ayiti va chanje\nAyiti va libere tout bon vre,\nEskanp figi 1 va kanpе,\nzòt va respekte pitit Desalin,\nSezon sechrès Ayiti (roman) E. W. Védrine\nli p ap kontinye pase yo nan tenten.\nMwen di gen espwa, solèy la va leve Ayiti.\nMwen espante, m voup mwen reveye!\nEpi m wè solèy la leve.\nM di: apa se nan yon rèv mwen te ye!\nAselòm remèsye Ronal epi klas la aplodi. Jòj se lòt elèv Aselòm pral chwazi.\nLi ret san fè bri nan klas jodiya.\n<<M ap resite 'Lè Ayiti te Ayiti'»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "LÈ AYITI TE AYITI\n\nLè Ayiti te Ayiti,\nyo te rele 1 «La Perle des Antilles».\nLè Ayiti te Ayiti,\nyo te konn respekte Ayisyen.\nLè Ayiti te Ayiti,\nreken yo pa t konn fete.\nLè Ayiti te Ayiti,\nAyisyen te ti prens aletranje.\nLè Ayiti te Ayiti,\nzòt te konn sezi,\nyo pa t konn meprize n,\nyo te konn respekte n.\nLè nou al lòt bò dlo,\nnou pa t konn pran ti bato\npou al peri nan dlo.\nSezon sechrès Ayiti (roman) © E. W. Védrine\nTout kote n pase, yo te konn bat bravo.\nLè Ayiti te Ayiti,\nAyiti Cheri te bèl nègès\nli pa t mèg\nmen 1 te gen ti grès.\nLè Ayiti te Ayiti,\nmoun te konn al Bisantnè\npou al pran ti lè.\nLè Ayiti te Ayiti,\nyo te konn rele n\nPremye Pèp Nwa ki trase chemen libète,\nPremye Pèp Nwa ki konjige Vèb Libere,\nPremye Pèp Nwa ki pote viktwa\nNan batay pou libète,\nPèp Nwa ki bwòdè,\nki mache tèt anlè.\nLè Ayiti te Ayiti,\nAyisyen pa t konn pati\nal pran imilyasyon lòt peyi.\n<<Trè byen Jòj!»\nAselòm ap pran yon dènye powèm nan men nenpòt volontè. Sentaniz, ki\ntoujou prè pou l patisipe nan klas, leve men I byen vit.\n<<Mwen mèt! Mwen!» Sentaniz siyale mèt la.\nSezon sechrès Ayiti (roman) E. W. Védrine\n<Oke, ale non Sentaniz!>»>\n<M ap resite 'Montre m pito'»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "MONTRE M PIТО\n\nPechè, mwen abitwe ak ou.\nPa fè m kado ti grenn chak kou!\nOu sèmante\npou pa montre m peche.\nOu refize\nmontre m ranje privye.\nOu ban m al plen kalbas\nmen ou refize montre m tann nas.\nOu mennen m al achte\nmen ou pa montre m plante.\nPechè, p ap ban m ti grenn chak kou\nmen montre m kenbe tou!\nPechè, p ap annik ban m al plen kalbas\nmen montre m tann nas!\nPechè, p ap annik mennen m nan mache\nmen montre m plante!\n<<Trè byen Sentaniz!»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Aselòm fè yon kanpe la jodiya sou aktivite kiltirèl yo.\n\nSezon sechrès Ayiti (roman) © E. W. Védrine\n<N ap kanpe la pou jodiya sou aktivite kiltirèl yo. Pou devwa, m ap mande\npou nou medite sou kont ak powèm sa yo, ak lòt bagay nou te wè nan klas\njodiya. M ap mande n ekri sa n panse de kont yo ak yon ti kritik sou sa nou\nte diskite sou powèm yo deja. Mwen remèsye tout moun ki te patisipe nan\nklas e sa yo ki pa t gen tan patisipe nan klas la, yo t ap tande, yo t ap suiv. Se\nva tou pa yo lòt fwa. Babay tout moun! Fèt atansyon nan lari!\nTout elèv ale epi Aselòm ak Sonson soti nan klas la. Pandan y ap mache, yo\nrive ant Granri ak ri Senmaten; Aselòm apèsi Onèl. Msye apèn rive sot nan\nsid. Li se moun Lasalin, pa lwen ak Kapòl. Onèl se yon gwo machann\nchabon. Li vin Pòtoprens souvan pou regle biznis li. Kòm bagay yo p ap\nmache nan sid, gen yon moun ki t ap regle yon afè vwayaj pou msye al\nMatinik. Donk, tout bagay prè pou I pati. Dyelifèt ba I yon lèt bay Sonson,\natestan ke I te pran nouvèl li pa Nènè.\n<<Tonton Sonson, rete la yon ti moman! M ap kouri rele yon moun! Misye\nsanble ak Onèl. Ey! Ey! Onèl! Tann mwen! Wi, ou menm!» Aselòm siyale\nOnèl.\n<<Aselòm! Enkwayab! Apa se ou! Kòman nèg ye? Yo di m Sonson\nPòtoprens.» Onèl di ak yon vwa etonan.\n<Men wi, okontrè se ak misye m ye, epi m apèsi w men ou pa t gen tan wè\nnou. Mwen fè Sonson ret tann mwen pou m al rele w. Kòman ou ye menm?\nSa nèg regle anba a?» Aselòm mande.\nSezon sechrès Ayiti (roman) E. W. Védrine\nOnèl ap kòmante sou sitiyasyon peyi a; I ap rakonte kèk istwa familye\nAselòm konnen deja de kèk vòlè.", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Gason Poem\n\n<«Gason! Se yon bagay enkwayab. Peyi a fini nèt. Moun pa ka manje,\npeyizan pa ka travay vye rès tè yo rete, lapli pa tonbe ankò, mizè ap touye\nnou. Prèske nan tout bouk ou pase, ou wè yo vid. Se tankou m ta di w yon\nkote tan te pase; li balize tout bagay. Lòt pwoblèm nan se zenglendo yo. Se\nyon flewo moun pa janm wè. Lè m te jenn, mwen konnen te konn gen vòlè.\nBon, tout moun konn Aleyis kòm gwo vòlè paske misye di ou se pwofesyon\n1. Nan tout bouk, te toujou gen yon seri vòlè anbachal tankou Elifèt, Ti Pòy\nak Toto men yo pa rele mesye sa yo kriminèl paske yo pa t janm touye\npèsòn. Aleyis te yon vòlè ki trè ouvè; misye di w li menm li pa vòlè malere\npaske moun sa yo plenyen twòp epi yo toujou ap ba w madichon. Misye\nkonn pase nan yon jaden ak tout krèy sis timoun li yo kote 1 vòlè bannann,\nyanm ak patat. Li pase yon lòt kote, li pran yon kochon, li pase yon kote\nankò li pran yon soukri pou kwit yo. Li manje vant plen epi 1 met deyò. Li\nkonn pase kay Orilyo, li pran yon douzèn kabrit epi 1 pati. Aleyis di w se te\nyon plezi pou Orilyo di: «Ay! Gen lè Aleyis te pase nan zòn lan; gen yon\ndouzèn kabrit ki manke». Fò ou te konn tande pale de Orilyo. Se te yon\ngrandon, yon nonm trè rich ki te posede tè ak bèt; li te rete pa lòtbò Mòn\nKabrit, yon mòn ki pa tèlman lwen ak Lazil. Lòt mesye yo te trè sèviyab\nmalgre yo konnen yo kòm chat 2 pye. Tip vòlè n ap gade kounyeya,\nzenglendo yo, nou pa wè ak kisa nou ta konpare yo. Yo toujou mache ak\ngwo zam epi se raman pou yo pa ta nan machin. Si yo antre lakay ou, y aр\nvòlè tout bagay epi si yo pa pete fyèl ou, konnen se gwo chans ou ta genyen\noubyen ou gen kèk bon lwa Ginen sou ou. Se yon epidemi moun pa janm\nwè.» Onèl kòmante.\nSezon sechrès Ayiti (roman) E. W. Védrine\nOnèl rive kot Sonson t ap tann Aselòm nan.\n<<Gason! M pa ka kwè sa! Se ou menm Sonson!» Onèl di ak sipriz.\n<<Onèl! Se ou menm? Kijan w ye? Mwen pa ka kwè mwen wè w ankò.\nGason! Gad Onèl! Mwen di Bondye mèsi nou youn wè lòt ankò. Lè m wè\nou, mwen sonje gwo sezisman moun Kapòl ak nan lòt bouk te fè lè yo wè\nMèsidye antre sot Sendomeng.»>\n<<Pa betize! Ki Mèsidye w ap pale?» Aselòm ak Sonson mande.\n<<Mèsidye Lerison!» Onèl reponn.\n<<Mèsidye nan sid?» Aselòm mande.\n«Monchè, m wè Mèsidye. Ay! Misye byen mèg! Figi 1 byen zo. Li rakonte\nm sa 1 sot pran Sendomeng ak kijan yo pimpe 1 tounen isit, se bagay tèrib.>»\nOnèl ajoute.\n«Konpè Onèl, mwen te konn wè Mèsidye pandan m lòtbò a. Nou vin pèdi\nkontak nan semèn yo t ap arete Ayisyen voye Ayiti a. M t ap di kote\nMèsidye dwe ye, si I monte ak si 1 desann paske gen Ayisyen ki okouran gad\ndominiken te dèyè yo epi yo gen tan bwaze, y al kache lòt kote. Si yo gen\ntan met lapat sou ou, yo p ap ba ou dwa pran anyen; y ap nèke pimpe w\nAyiti.» Sonson kòmante.\nSezon sechrès Ayiti (roman) E. W. Védrine\n<<Lòt nèg ki te fè moun sezi ankò se Nènè ak Poulik lè mesye sa yo rive\nKapòl. Mwen ta pral chèche fèy kokoye ak Dyelifèt ansanm ak kèk lòt\nzanmi ankò pou fè yon tonèl pou Deliram, epi m kwaze ak yo.» Onèl\ndeklare.\n<<Tonèl! Sa pou Deliram fè tonèl la?» Sonson mande ak tristès.\n<«Li te gen mòtalite nan fanmi an,» Onèl reponn.\n<«Mòtalite! Rozita mouri?» Sonson mande.\n<<Non, se yon pitit li ki te mouri konpè Sonson.» Onèl reponn.\n<Kilès ladan yo?» Sonson mande.\n<<Youn ki rele Sentou.>»>\n<<Podyab! Kisa 1 te genyen?» Aselòm mande.", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Onèl kòmante sou lanmò a ak plis detay.\n\n«Bon, anpil fwa timoun yo mouri nan bouk la gen moun k ap di se\nlougawou, se sesi, se sela. Monchè, anpil timoun yo ki mouri se mizè a ki\npote yo ale; grangou touye yo. Se dangoye Deliram ak Rozita ap dangoye\npou bay sis timoun manje. Yo konn fè yon semèn san manje. Bon, na\nretounen sou afè lanmò a. Epi pandan n ap pote fèy kokoye yo, mwen wè\nyon bis ki fè Lazil rete devan kay Asèn nan. De nèg desann. Yo chak gen\nSezon sechrès Ayiti (roman) E. W. Védrine\nyon sache pen nan men yo. Men mwen wè yo yon ti jan etranj. M ap di nan\nkè m pinga nèg sa yo se zenglendo yo ye non. Men m pa pè paske mwen\nmenm, Dyelifèt ak lòt nèg yo, nou chak te gen yon manchèt koulin byen\nlong, byen file nan men nou. Epi youn ladan yo di: «Eskize m mesye, nou\napèn desann bis la; n ap chèche kay Deliram; ou ka montre nou chemen k al\nla?». Mwen di mesye yo ak plezi; ou konnen, mwen pa nèg ki prese. Mwen\ntoujou ap reflechi epi m ap pale ak yo san krent. M t ap ba yo fil pou konnen\nkilès yo ye ojis anka yo ta zenglendo. Kòm li te fè cho epi m te gen yon grap\nkokoye nan men m donk se lizaj, mwen mande mesye yo si yo ta vle m\nkoupe de kòk pou yo. Bon, mesye yo twò kontan atò paske yo te fatige anpil\napre vwayaj la, epi gòj yo te sèk. Donk mwen fè Amòs rete ak mwen epi m\npwoche kote lòt nèg yo, mwen di yo pote fèy kokoye yo ale; di moun yo nou\ndèyè n ap vini. Mwen pa vle fè Deliram sipriz kòmkwa pou m ta di mesye\nyo pou di li 1 ap gen gen vizitè. Mwen di Dyesèl di lòt mesye yo ke yo pa\nbezwen soufle Deliram 1 ap gen vizitè. Ou konn tèt malere a deja bwouye,\nkonprès sou tèt li epi se ti rès tè 1 te genyen an li pral vann pou peye frè\nantèman pitit la. Mwen pa vle siprann li menm; 1 ap gen tan wè Nènè ak\nPoulik kanmèm. Mwen fin koupe kòk yo epi mesye yo kòmanse bwè. Mwen\nmande yo kibò yo moun. Toude di yo se moun Kapòl. Mwen ak Dyelifèt,\nnou youn gade lòt, kòmkwa si yo se moun nan bouk la kòman fè yo pa konn\nkay Deliram. Men yo wè nou yon ti jan pa vle kwè yo. Youn ladan yo di:\n<<Nou kite bouk la lontan. Se Sendomeng nou te ale nan koupe kann epi yo\npimpe n tounen Ayiti». Mwen mande yo si yo konnen yon sèten Mèsidye,\nnèg Kapòl. Yo mande m si se pa Mèsidye Lerison; konpè Dyelifèt gade m\nankò yon fason tèlkòm mesye yo pa zenglendo. Mwen di wi, se vrè non\nmisye. La tou, mwen mande mesye yo non yo. Youn di 1 rele Poulik; lòt la di\n1 rele Nènè. Mwen mande si se pa Poulik Lerestan; «Se li menm», li reponn.\nSezon sechrès Ayiti (roman) © E. W. Védrine\nMonchè nou toulèkat makònen ansanm, len leve lòt anlè tèlman nou kontan,\ntèlman nou sezi. Ay! Nèg yo sezi lè m di yo Mèsidye antre sot Sendomeng\nde men vid; yo pimpe misye Ayiti. Yo te gen pen nan sache yo, chak ban\nnou yon pen long. Apre n fin pale, nou mache al kay Deliram.»\n«Konpè Onèl, ou fè m sezi! Mwen pa ka kwè sa! Ou wè Mèsidye?» Sonson\nmande ak sipriz.\nOnèl bay detay sou Mèsidye e detay sou kèk moun nan zòn lan, epi I mande\nAselòm kijan l te vin Pòtoprens?\n<Misye te nan veye a samdi swa. Bon, Nènè ak Poulik rive ansanm ak lanmò\na. Lè m di ou sa a, malgre moun yo t ap kriye, yo te yon ti jan kontan an\nmenm tan lè tout moun te wè Mèsidye, Nènè ak Poulik. Anpil moun te soti\nnan lòt bouk kouwè Bèlvi, Sannayi, Tounad, Lasalin, Moriso, Kakanm, Bèlè\neksetera... Ou konnen konpè Deliram se yon nonm nan bouk la anpil moun\nkonnen. Se yon nèg ki pa janm fatige lè pou rann moun sèvis. Malgre bagay\nyo p ap mache byen se vre, men lè Deliram ak Rozita te wè tout moun sa yo\npa bliye yo, se kòmsi m ta di w yo santi yon gwo fòs ki kenbe yo. Epitou\nprezans mesye ki sot Sendomeng yo, vin ba yo plis konsolasyon. Kòman w\nap degaje w isit, Aselòm?»\n<<Bon, se tout kote nan peyi a bagay yo p ap mache byen. Mwen sot pase nan\negzamen bakaloreya. Mèsi Bondye m pase, men pa gen anyen serye m ap fè.\nTanzantan m anseye men se pa nan yon vrè lekòl; konsa, lè paran timoun yo\nkapab, yo lage yon ti kraze nan men m. Anpil ladan yo rete nan vwazinay la,\nSezon sechrès Ayiti (roman) E. W. Védrine\npa tèlman lwen ak mwen. Ann al nan ti ba a, n a pran yon bagay, konpè\nOnèl!»>\nYo toulètwa ale nan yon ti ba ki rele «Rafrechisman sou Pòtay» pou pran\nyon bagay.\n«Bonjou matmwazèl! silvouplè, bere twa pen pou mwen. M ap pran twa\nkola tou.>» Aselòm mande dam k ap travay nan ba a.\n<Ki kola ou vle mesye?» dam nan mande Aselòm.\n<<Tann yon moman matmwazèl! Sonson, ki kola w ap pran?»\n<<Pran yon limèt pou mwen.» Sonson reponn Aselòm.\n<E ou Onèl?» Aselòm mande 1.\n<«Mwen pa gen pwoblèm; sa w ap pran an, se li m ap pran.» Onèl reponn.\n<Oke matmwazèl, pote yon limèt ak de banana pou mwen silvouplè.»\nAselòm finalman deside.\n<Oke mesye, m ap vin sou ou talè.» dam nan al pran yo.\nMesye yo chita pi rilaks epi yo kontinye ap pale. Onèl fè yon ti kòmante sou\njan bagay yo ye nan sid.\nSezon sechrès Ayiti (roman) E. W. Védrine\n«Bagay yo tèlman pa bon nan sid, se sanble mwen jis ap sanble ti kòb pou\nvoye kò m Matinik. Chans pou mwen, moun ki t ap regle vwayaj la pou\nmwen di m tout bagay anfom kounyeya. Mèsi Bondye, mwen jwenn yon\nviza pou al Matinik! Se rezon sa a ki fè m antre Pòtoprens. Lè bagay yo pa\npi mal, mwen te konn antre souvan pou m te an kontak ak pratik mwen yo,\npou m te touche nan men yo. Ou konnen se an gwo yo konn pran chabon an\nnan men mwen epi nou pale sou peyman an. Kounyeya, menm bwa pa gen\nnan sid pou moun fè chabon. Se tankou m ta di ou se nan yon dezè w ap\nmache men ou jwenn kèk moun ak kèk bèt ki vivan toujou. Bon, pale m de\nou non Sonson.»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Sonson mansyone kijan I kite Sendomeng.\n\n<Onèl, monchè, gen yon seri bagay ki rive yon moun oubyen yon seri\npwoblèm ki prezante epi ou wè ou pa viktim, monchè se bagay enkwayab.\nSe kòmsi m ta di w se nan yon rèv ou ye, ou wè yon malè ki pral rive w; ou\nespante nan dòmi an, je w vin klè epi malè sa a pa gen tan rive w. Monchè,\nmwen annik pran nouvèl y ap ranmase Ayisyen pou voye Ayiti; mwen te\ngen yon zanmi dominiken ki rele Pedro. Mwen prese kontakte misye. Li gen\nyon ti bis li fè biznis li. Chans pou mwen, m jwenn li. Mwen kite tout afè m\ndèyè. Mwen pa t vle pou zotobre dominiken yo ta yon ti jan sispèk mwen\npou yo pa fouye machin Pedro a. Misye kondi rive toupre Dajabon bò\nfwontyè a. De la etan, mwen chape pou 1 mwen al Wanament epi m pran\nmachin lage m Pòtoprens. Bon, m te konn adrès Aselòm deja, toupre Pòtay\nSenjozèf. Mwen mache al lakay li.»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Aselòm sou pwen pou I al nan yon reyinyon.\n\nSezon sechrès Ayiti (roman) ©E. W. Védrine\n«Bon, kòm mwen gen yon reyinyon pou m ale, monchè Onèl m ap kite w ak\ntonton Sonson. Ann fè yon deplase, w a ret pale lakay ak li.>\nYo kite ti ba a; Aselòm lage yo devan kay li epi l ale nan reyinyon an.\n«Konpè Onèl, kay se pou ou. Mete w alèz!» Sonson di ak yon souri.\n<Pa gen pwoblèm konpè Sonson!» Onèl reponn nan yon vwa rilaks.\nSonson bay Onèl detay sou sa I obsève Pòtoprens lè I vin sot Sendomeng.\n«Monchè Onèl, lè m di ou kòman m anvi wè moun yo, fò se nan kè m pou ta\nye pou konprann mwen. Bon, kòm mwen di w, chans pou mwen m te gen\ntan pran ti kòb mwen epi m kite Sendomeng. Lè m rive isit, mwen wè\nkòman bagay yo ye nan peyi a, konpare ak jan yo te ye avan m te kite Ayiti.\nGason! Se bagay ki fè dlo sot nan je. Lotrejou, mwen te fè yon ti soti al jwe\nkèk boul nan yon ti bank bòlèt toupre a, epi m jwenn ak kèk nèg Okay k ap\nrakonte m kòman bagay yo pa bon nan sid. Mwen panse sou sa epi m vin\nreyalize pa gen anyen mwen pral fè Kapòl. Mwen ta achte ti tè ak ti kòb\nmwen genyen an men tè pa bay ankò; lapli pa tonbe; peyizan pa gen oken\nmwayen pou wouze yo. Aselòm p ap fè anyen serye Pòtoprens; se ti leson\npatikilye l ap bay timoun. Li fin fè klas segondè 1 men se tankou yon machin\nki gen tout bon pyès ladan epi chofè a pran pàn gaz. Pa gen oken kote\nmachin sa a ka ale si chofè a pa gen lajan pou 1 achte gaz. Donk, yon nèg\ngen dwa filozòf isit, li konn li ak ekri, li konn pale franse men si 1 pa gen yon\nparenn oubyen lamama, monchè 1 ap pran nan twa wa. Ou konnen Aselòm\nSezon sechrès Ayiti (roman) E. W. Védrine\nse yon nèg sensè misye ye. Se yon nèg tout moun nan vwazinaj la respekte\npaske 1 fè respè 1. Se pa yon jenn gason ki nan magouy oubyen ki renmen\nmagouy. Nan ka sa a, 1 ap soufri ak onè. Se yon nèg tout timoun ap pale de\nbyen de li sitèlman 1 montre byen, epi 1 sousye de yo pou vin bon lidè\ndemen. Alò lè w ap gade yon seri filozòf tankou misye ki prepare, nèg save\nki renmen pèp, bon misye pa rayi boujwa men 1 rayi magouy kèk nan yo ap\nfè. Se yon nonm ki te dwe rete nan peyi a pou fè edikasyon lòt jèn, travay ak\nyo epi ou wè I ap oblije kite peyi a pou al dèyè lavi miyò. Se pa renmen li ta\nreyèlman renmen pati al lòt peyi men nèg la jenn gason; li gen yon avni.\nDonk, se nan sitiyasyon sa a nou ye nan peyi a: pifò peyizan ap fin kite peyi\na, bon nèg save ap pati tanzantan, moun ap mouri grangou, pri tout bagay\nmonte bwa epi magouyè rete dèyè ap pyafe nan peyi a; y ap fè krim ak\nmagouy chak jou. Fò Ayiti soti nan pwoblèm li ye kounyeya yon lè! Yon\nseri moun santi bon ki pou ta rete nan peyi a, yo oblije pati epi bandi ki p ap\nregle anyen serye pou pèp la se yo ki nan peyi a k ap fè e defè. Tèlman gen\nespyon zenglendo tout kote nan Pòtoprens, ou pa ka pale ak nenpòtreki\npaske lè mayengwen ap vole ou pa konn mal ak femèl. Donk, gen bagay se\nandedan kay sèlman ou ka pale yo. Yon nonm pa ka di sa 1 pa bezwen nan\nlari paske atoufè sa yo ka disparèt ou avan krache sèk si w touche pwen\nsansib yo.»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Sonson monchè, se konsa bagay yo ye?\n\nOu se yon nonm Bondye renmen si\nou wè w vivan toujou. Monchè, malgre jan bagay yo ye nan sid, peyizan yo\ngen espwa ke bagay yo ka chanje yon jou. Monchè Sonson, Mèsidye te sezi\nlè 1 pran nouvèl ou Pòtoprens. Se mwen k te li lèt la pou Dyelifèt. Li voye\nyon lèt pou ou tou; men li.» Onèl lonje lèt la ba li.\nSezon sechrès Ayiti (roman) ©E. W. Védrine\n<Oke, tou li I pou mwen konpè m.» Sonson mande 1.\n<Oke, te m ouvè 1.» Onèl reponn.\nSonson monchè,\nMwen pa ka esplike w kòman m te kontan lè m te pran nouvèl ou. Malgre\ntout ane ou fè Sendomeng, mwen wè ou pa bliye m. Sa ban m anpil kouraj\nmalgre jan bagay yo ye kounyeya. Anpil moun ou te konnen fin kite Kapòl ak\nlòt bouk yo. Se pa fot yo men mizè nan kò yo; donk, yo oblije met deyò pou\nwè dekiprevyen chans yo. Monchè, lè ou rakonte m tout peripesi ou sot pase\nSendomeng, se te ak dlo nan je mwen t ap panse a ou. Mèsidye antre de men\nvid vin sot Sendomeng. Tout moun te etone lè I rakonte yo sa I sot pran la. Se\nte yon sipriz pou tout moun lè yo te wè Nènè ak Poulik. Anpil moun te gen\ntan dekonèt yo. Nou di Bondye mèsi yo antre sennesòf. Mwen swete bagay\nyo mache byen pou ou konsènan afè vwayaj la. Di Aselòm kenbe la, pinga I\ndekouraje. Bondye ka ouvè yon pòt pou li paske nanpwen yon priyè ki pa\ngen amèn. Mwen p ap kenbe ou anpil, Onèl va di ou kòman nan sid ye. Bon\nkouraj! Mwen pa konn kilè n a wè. Salye Aselòm pou mwen.", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Konpè ou Dyelifèt.\n\n«Monchè, mwen kontan Dyelifèt te jwenn lèt mwen voye ba li a. Pale m de\nlòt moun yo non. Kòman Asefi, Beniswa, Tonton Pyè ak Kenòl ye?» Sonson\nmande.\nOnèl ap koòmante sou sitasyon an Kapòl.\nSezon sechrès Ayiti (roman) © E. W. Védrine\n<<Bon, Asefi la toujou. Prèske tout vye chen I yo fin mouri. Ou sonje jan 1 te\ngen yon seri gwo chen, chen ki mòde fasil, chen kỉ trè mechan. Menm chen\nyon nonm pa ka posede kounyeya paske I pa ka jwenn anyen pou 1 manje\nalevwa pou t ta jwenn pou chen? Donk, ou oblije al dòmi chak swa ak yon\nmanchèt file anba zòrye w pou sizanka zenglendo. Lè chen yo te la, ou te an\nsekirite. Yo te konn chase vòlè lè yo pase. Beniswa te nan veye a. Li t ap di\nkijan 1 kontan pran nouvèl ou lè Dyelifèt di 1 ou Pòtoprens. Tonton Pyè\nmenm, m pa bezwen pale de misye paske 1 nan lye verite a. Monchè, se\ngranmoun anpil moun pa t ka dispanse. Si timoun Kapòl ak nan lòt bouk\ntoupre a ta di w yo pa konn Tonton Pyè, ou ta mèt devine se jwe y ap jwe.\nMalgre li te gen bon ti laj, se yon nèg ki pa t janm malad e yon granmoun ki\nte trè enganm men I rive nan yon pwen kote I pa ka jwenn manje ankò; donk,\nmwen kapab di w mizè touye 1. Kenòl menm, zenglendo touye 1 yon semèn\navan Mèsidye antre sot Sendomeng.»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Nouvèl lanmò Kenòl, lòt krim zenglendo yo fè, ak lanmò Tonton Pyè fè Sonson sezi.\n\nKisa w di m? Zenglendo touye Kenòl! O, Letènèl! Yon Kenòl ki pa t janm\nnan anyen ak moun. Tonton Pyè mouri! Se mwen k konnen kòman m sonje\ngranmoun sa a. Mwen t ap pale ak Aselòm de li lotrejou. Mwen te al fè yon\nchita nan klas li pou dezannwiye m. Lè m ap gade elèv Aselòm yo, mwen t\nap di misye kòman m sonje tonton an; se kòmsi m ta di w lè mwen menm,\nou menm, Dyelifèt, Deliram, Mèsidye e tandòt ankò te konn reyini lakay li\npou vin tande istwa. Mwen pa t gen chans pase lekòl men gen anpil bagay m\nte aprann nan men Tonton Pyè. Lè m rive nan klas Aselòm lotrejou, li t ap fè\nistwa d Ayiti ak timoun yo. Monchè, anpil bagay Aselòm anseye timoun yo,\nSezon sechrès Ayiti (roman) E. W. Védrine\nTonton Pyè te konn pale de yo. Si tonton sa a te yon nèg save, yon nèg ki te\nfè klas menm jan ak Aselòm, granmoun sa a t ap twòp kòm filozòf. Donk, sa\nvin pouse m plis pou m kòmanse aprann li ak ekri. Aselòm kòmanse travay\nak mwen; li ban m ti leson patikilye. Ou wè tout sa misye gen tan ekri sou\ntablo a pou mwen?»\nOnèl felisite Sonson dèske I eseye pran leson patikilye nan men neve\nAselòm pou I aprann li ak ekri epi l kòmante sou sa Aselòm ekri sou tablo a\nki fè pati de vrè istwa d Ayiti, bagay ki fè pati reyalite Ayisyen, yon bagay yo\npa anseye nan lekòl.", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "Ay! Ou pa nan dòmi Sonson! Konpliman monchè! Kontinye travay byen konsa!\n\nSe pa de bagay mwen wè ki ekri la a non! Tout sa 1 ekri yo se\nreyalite. Lè m te lekòl, yo pa t montre m bagay reyèl sa yo. Se vrè istwa d\nAyiti Aselòm ekri sou tablo a. Yo komik, men an menm tan reyèl. Tip istwa\nd Ayiti yo anseye m lè m te lekòl, gen kèk bagay ladan yo ki vrè. Mwen\nkapab di istwa sou natifnatal ayisyen, alò Endyen yo, ki te nan peyi a avan\nKristòf Kolon debake, tout nèg ayisyen soti Afrik, Fransè yo te toujou nan\ntire pye ak Espayòl yo, se Trete Riswik ki divize Hispaniola* epi 1 bay\nnesans a 2 diferan koloni (youn sou kontwòl Lafrans, lòt la sou kontwòl\nEspay), Tousen ak Desalin te lite pou retire nèg nan esklavay, Chalmay\nPeral te goumen ak Tonton Sam. Apre sa, yo di w yon ti kaka chat sou\nchèfdeta ayisyen yo: Bwaye fè vennsenkan sou pouvwa; li te yon\nvandèdpeyi epi yo kontinye jouktan yo rive sou Papa Dòk epi yo di w\nTonton an te touye pyan pou peyizan, li te yon bon papa epi sa fini. Istwa se\npa sèlman bagay ki pase deja nan tan pase men tou, sa k pase chak jou, sa ou\nviv. Donk, gen anpil bagay ki fèt Ayiti pandan trantan sechrès la ke yo pa\nSezon sechrès Ayiti (roman) © E. W. Védrine\nanseye ou lekòl; yo pa ekri yo nonplis nan liv. Se pa nèg save ki manke pou\nekri yo. Genyen ki okouran de yo men ki benefisye de yo; donk, pwovèb la\ndi: lè w sou do bèf la, ou pa pale I mal. Yon mo enpòtan m wè Aselòm ekri\nsou tablo a pou defini mesye sa yo se «entelektyèl komokyèl». Gen kèk save\ntou ki konsyan de anpil bagay e ki pataje yo ak pèp la. Anpil fwa m ap\negzaminen lè m te lekòl, mwen wè m te yon sòt jakorepèt: tout kaka chat\nmèt la di, mwen repete 1 menm si m pa t konprann siyifikasyon yo. Anpil\nfwa, yo pa anseye ou sa yo te dwe anseye w, bagay ki reyèl. Mèt la di w:\n<<Solèy la leve alès epi 1 kouche alwès». Ou jis repete dèyè 1 men ou pa ka\nmande l: kot zòrye ak kabann solèy la? Si w ta di I sa, li ta di ou timoun pa\nreplike ak granmoun. Tandiske solèy la pa janm fè yon pa kita, yon pa nago\nmen se latè k ap vire anfas li. Fason yo anseye w la soudevlope mantalite w,\nespesyalman si moun nan mezire sa 1 ap montre w la. Se tip ansèyman sa a\nnou genyen Ayiti, men gen kèk moun save ki konsyan e ki vle montre w yon\nreyalite menm si yo riske vi yo pou fè sa. Aselòm se youn nan egzanp nèg\nsave ki riske vi 1 pou 1 montre pèp la yon reyalite. Lè m ap gade mo kominis\nlan misye ekri sou tablo a, mwen sonje lè m te timoun m pral lekòl; yo te\ntoujou montre m ke tout bagay ki pa bon asosye ak kominis: kominis pa kwè\nnan Bondye, kominis renmen fè lagè, kominis pral pran byen w, ak yon dal\nlòt tentennad. Chak moun dwe lib pou panse jan 1 vle men pa fòse yon lòt\npanse tankou w. Kominis an reyalite, se pa yon moun li ye men yon seri ide\nki ka nan avantay pèp la, ide kòman gouvènman ta dwe distribiye byen pou\ntout moun souse yon zo, kòman li ta bon pou tout moun chita bò tab la ap\nmanje olye se kèk grenn ki ta bò tab la epi rès la anba tab la. Si kominis te\nreyèlman yon moun, moun save ki li Labib ta di Jezikri te pi gwo kominis\nsou latè paske 1 te senpatize ak pòv yo. Sa pa vle di pou otan li rayi moun\nrich nonplis. Li pa t rayi Zache; li pa t rayi Laza. Malgre jan mizè a ye la a\nSezon sechrès Ayiti (roman) © E. W. Védrine\nnan peyi a, gen kote nan Pòtoprens manje an gaspiyay. Lè n ap gade abi y ap\nfè peyizan nan tout bouk, yo ouvè bouch yo pou di se twòp atò epi yo di se\nkominis yo ye. Se konsa yo elimine anpil ladan yo deja sou pretèks yo se\nkominis. Donk, yon moun ka konn li ak ekri men fo 1 al pi lwen pou\nkonprann reyalite bagay yo, fò 1 pa egoyis tou, fò 1 ta pataje sa 1 konnen ak\nsa yo ki pa konnen. N ap viv nan yon sosyete ki chaje ak koripsyon; se\ntankou yon kabann ki chaje ak pinèz. Anpil ta renmen bagay yo rete jan yo\nye a, epi y ap byen mennen pandan lòt ap mouri grangou, y ap pèsekite yo, y\nap pati al aletranje e sa k pi rèd la sèke gen yon dal moun ki pase lekòl epi ki\naji konsa men se pa peyizan. Nan enpas Ayiti ye kounyeya, se pa peyizan\npou yo blame; yo pa ka li, yo pa ka ekri, yo pa ka fè yon diskou magouy an\nfransè. Peyizan an se yon inosan li ye. Li tankou yon timoun piti, kèlkeswa\nsa ou ba li, 1 ap mete 1 nan bouch li.»", "description": null, "domain": "poetry-site", "date": "2025-11-11 00:57:49", "url": null, "image_url": null}
{"text": "SEZON SECHRÈS AYITI - CHAPIТ 9\n\nAselòm retounen. Pandan I pa t la, tonton 1 Sonson t ap pale de tout bagay\nak Onèl. Onèl t ap di I kijan bagay yo ye nan sid. Nouvèl lanmò Kenòl ak\nlanmò Tonton Pyè pral youn ki chokan pou Aselòm. Li pral aprann anpil de\nsitiyasyon an nan sid, de nouvo travay Mèsidye, enkli òganize peyizan nan\ndiferan bouk pou jwenn yon solisyon nan pwoblèm sechrès la.\n<<Mwen tande yon frape nan pòt la. Gen lè se Aselòm, konpè Onèl. Te m al\ngade.>>\nSonson salye Aselòm toudabò pandan I ouvè pòt la. Aselòm antre, li salye\nOnèl epi l chita.\n<Monchè, mwen fè bon pale ak Sonson.» Onèl ajoute.\nSonson ap rakonte Aselòm sa Onèl rapòte pandan Aselòm pa t la.\n<<Mwen t ap di Onèl kòman bagay yo ye nan Pòtoprens, kòman moun sou\ntansyon ak espyon zenglendo. Ou pa jis pale ak moun konsa konsa nan lari\npaske yo ka disparèt ou. Dyelifèt ekri m. Onèl fèk sot li lèt la pou mwen. Li\njwenn lèt mwen te voye ba li a. Onèl di m Tonton Pyè ak Kenòl mouri. Se\nyon grenn sèl mwen sot pran ak yon ti kafe amè lè misye di m sa.»\n<Kisa? Tonton Pyè mouri? Kenòl mouri? Kisa yo te genyen?» Aselòm\nmande nan yon vwa etonan.\n131\nSezon sechrès Ayiti (roman) © E. W. Védrine\n<«Monchè Aselòm, ou konnen tonton an te antre nan laj. Pa gen manti nan sa,\nmen li te toujou an sante an menm tan. Bon, pa gen manje anba nan sid;\ndonk, granmoun nan pa kapab kenbe ankò. Kenòl menm, se tout moun ki te\nanbranl lè yo pran nouvèl zenglendo touye misye. Yo touye 1 yon semèn\navan Mèsidye antre sot Sendomeng. Se youn nan nouvèl ki te reyèlman fè\nMèsidye fè sezisman. Li fè yon semèn ak konprès sou fon 1.» Onèl esplike.\nNouvèl lanmò Kenòl fè Aselòm tresayi.\n«Podyab Kenòl! Zenglendo touye 1! Jan Kenòl te yon bon vye malere; se\nyon nèg ki pa t janm nan kont ak pèsòn. Yo pa gen oken soupson de kriminèl\nki touye 1 yo?» Aselòm mande.\n«Bon, se yon bagay difisil pou konnen kijan zenglendo sa yo opere si ou pa\nfè pati gang yo. Anpil moun te konn Kenòl; anpil te konn prete lajan nan\nmen 1 pou fè komès. Se nan men 1 Mèsidye te prete yon tỉ kòb lè 1 ta pral\nSendomeng. Se chak jou Mèsidye ap repete sa, epi w konnen, se kouzen yo\nte ye. Monchè, bagay yo tèrib nan peyi a!» Onèl ajoute.\n<«Kijan Mèsidye, Nènè ak Poulik ap degaje yo nan sid?» Aselòm mande.\n«Bon, Mèsidye se nèg ki gen anpil ladrès. Rive I rive Kapòl, li gade jan bouk\nla ye epi 1 vizite lòt bouk yo tou. Li pale ak anpil peyizan nan plizyè bouk\nepi l òganize reyinyon ak yo. Se yon nèg ki gen bèl ide nan tèt li, bagay li wè\nSendomeng ke 1 ta renmen wè Ayiti tou. Li di nan chak bouk peyizan yo ap\nbezwen yon ponp dlo. Donk, misye fè peyizan nan chak bouk kòmanse\nsanble ti kòb pou achte yon pomp dlo. Li fè peyizan yo chwazi yon moun\n132\nSezon sechrès Ayiti (roman) E. W. Védrine\nserye kòm sekretè pou kenbe kòb la. Sekretè a sipoze bay yon rapò nan chak\nreyinyon. Li t ap pale sou sa nan veye a ak Nènè, Poulik kijan pou ede\npeyizan yo. Lòt semèn, li pral fè yon reyinyon. Moun ap soti nan bouk\nkouwè Kapòl, Bèlvi, Kagoudèt, Tounad, Lasalin, Moriso, Kakanm ak Bèlè.\nChak sekretè ki reprezante bouk sa yo va gen pou bay rapò sou kòman bagay\nyo ap mache. L ap tou pwofite okazyon an pou 1 prezante peyizan yo Nènè\nak Poulik kòm moun k ap travay ansanm ak li pou ede moun nan tout bouk\nsa yo. Mèsidye di tou I ap eseye kenbe kontak ak moun ki te kite bouk sa yo\nlontan epi k ap viv nan dyaspora a. Se yon bèl ide pou kenbe kontak ak yo\npou ka voye kontribisyon pa yo ak tout sipò posib pou ede pwojè a. Tout\npeyizan kontan pwojè sa a ki pral tanmen. Donk, rive m rive Matinik, depi\nBondye fè m jwenn yon travay, m ap kòmanse voye kontribisyon pa m.>»\nAselòm kontan anpil pou gwo ide sa a Mèsidye genyen paske rèv Aselòm\npou demen plòtonnen nan konbit tèt ansanm; I ap chante ak kontantman:\nRÈV MWEN POU DEMEN\nDouvanjou n se rèv demen\nki dwe plòtonnen nan konbit tèt ansanm\nMizè ayè n va sèvi fèy papye listwa\npou korije devwa demen\nNawè n va sèvi plim ak lank\npou kouche sou papye\nzègrè n nan manje ayè\npou jenerasyon k tou piti\nak sa k gen pou wè premye solèy lavi\napre bonnèt ventyèm syèk chavire\n133\nSezon sechrès Ayiti (roman) E. W. Védrine\nN a kontinye met angrè ak fimye\nnan pepinyè Ginen yo\npou kontinye bay bon rekòt\nN a sekle raje zigzani, lògèy ak egoyis\nnan jaden nou\npou n simen plan lanтои\ndekwa pou rebwaze lakay ak bèl flè peyi.\nAselòm glorifye Mèsidye pou tip travay I ap fè a. Li wè Mèsidye kòm yon\ngran lidè pandan I ap kritike yon dal nèg save ki kowonpi, ki pa eseye ede\npèp la. L ap kritike sosyete ayisyen an, youn ki chaje ak moun egoyis ki\nsousye de tèt yo sèlman. E sa k pi dwòl sèke se moun ki pase lekòl, diferan\nde pòv peyizan k ap eseye ede youn lòt.\n<<Se jan de moun konsa nou bezwen nan peyi a, moun k ap ede peyizan, k ap\nede pòv ak moun k ap pote chanjman nan tout nivo pou byennèt peyi a. Lè w\nap gade yon moun tankou Mèsidye ki gen bèl ide sa yo nan tèt li epi pou w\nap gade yon seri nèg save ki pou ta ede pèp la epi ou wè se magouy y ap fè\npito; ou santi kè w ap rache. Donk, se yon seri ewo kouwè Mèsidye nou\nbezwen nan tout peyi a, nan tout bouk pou konbat sechrès la. Yon moun ka\nede peyi a tout jan, osilontan li gen posiblite ak volonte pou I fè sa. Mwen\nmenm, Aselòm, se ak pitit pèp la m ap travay; mwen anseye yo tanzantan;\nmwen anseye yo reyalite peyi a. Mwen aprann yo panse, devlope konsyans,\ne kijan pou devlope panse kritik. Pou Ayiti devlope, se tout moun ki pou ta\nap travay ansanm kèlkeswa nivo yo: peyizan oubyen moun save e sa yo ki\npratike yon metye. Lòt gwo bagay ki bezwen chanje nan peyi a, se mantalite\nAyisyen. Ayisyen an bezwen aprann panse yon lòt jan; li dwe kòmanse\n134\nSezon sechrès Ayiti (roman) E. W. Védrine\npanse a frè 1, sè 1, fason pou ede yo, epi panse a peyi 1 tou an tèm sa chak\nmoun ka kontribye nan devlopman peyi a ke chak Ayisyen ka benefisye de\nsa. Mwen diskite bagay sa yo ak tonton Sonson deja. N ap viv nan yon\nsosyete ki chaje ak moun egoyis, e sa k pi rèd la se moun ki pase lekòl ki aji\nplis konsa pi souvan paske pifò peyizan toujou eseye travay ansanm, oubyen\nnan konbit. Donk, gwo chanjman an, fò 1 kòmanse fèt depi nan tèt rive nan\npye. Lè moun sa yo k ap gouvène yo va di: «ann sonje rès pèp la; li anba tab\nla toujou, ann sispann abize 1, ann travay ansanm pou chanje figi Ayiti, ann\npanse yon lòt jan pou ede peyi a», lè sa a tout moun va kòmanse pran sant\nyon bon Ayiti, yon Ayiti tout Ayisyen ka santi yo fyè de li.»\n(fen)\n\nSEZON SECHRÈS AYITI - CHAPIT 8\nLendi, a twazè, tout elèv yo fin pran egzamen yo. Aselòm pral travay sou\naktivite kiltirèl, kote I pral bay elèv yo yon chans pou montre talan yo nan\nklas la: sa ki pral li istwa kont, atik, diskou ak pwezi. Tout elèv briye sa yo\nvle patisipe nan klas pou montre mèt la kòman yo prepare pou lòt egzamen\nyo.\n<Kijan tout moun ye? Kijan wikenn nou te ye?» Aselòm mande klas la.\nLi raple klas la tou, de dènye travay yo te fè.\n<«Semèn pase, nou te fè yon kanpe nan pale sou kilti dekwa pou n te fè yon\nrevizyon istwa avan egzamen an. Nan dènye klas kilti a, nou te pale de\nBouki ak Malis kòm kont ki pi popilè nan foklò ayisyen. Mwen te mande\nkèk elèv pou ekri yon kont epi pase devan klas la pou li l. Nou te wè kèk\npowèm tou epi n te kòmante sou yo. Pou premye aktivite jodiya, n ap\nkòmanse ak kont yo. M ap mande elèv ki t ap ekri kont yo pou leve men yo\nepi vin li youn devan klas la.»\nMarijo leve men l. Li pral li yon kont.\n<<Tit kont mwen an rele 'Elefan an chaj yon konferans sou pwoblèm bèt\nsovaj t ap konfwonte'.>\nElefan te an chaj yon konferans sou pwoblèm bèt sovaj t ap konfwonte.\nPlizyè animal te reyini nan sal konferans lan. Apre Elefan te fin fè diskou 1,\n92\nSezon sechrès Ayiti (roman) © E. W. Védrine\nli di: «M ap pase kòn nan bay bèt ki pi lèd la pou I ban nou yon dènye rapò\nsou nouvèl k ap fè toubouyon nan forè a». Makak te voup li kanpe epi li di:\n«Mwen pèdi tout dosye ki gen enfömasyon yo pandan mwen t ap fè lakilbit».\n«Men kilè w ap pran bagay yo oserye?», Elefan di msye. Makak te santi l\nvekse epi l reponn Elefan: «Gade, pa penmèt ou ranse avè m! Se granmoun\nki non m!». Epi li te kontinye ap pale: «Youn nan gwo pwoblèm m panse\nanpil bèt ap konfwonte, se yon pwoblèm 'espas' paske Elefan yo vin pi gwo\nde jou an jou, e n ap mande jis kibò sa prale. Pa egzanp, nou ka wè sa nan\nsal la kòman moun chita an kabrit paske ti Elefan yo pran twòp plas».\nElefan ak tout sajès, te sekwe de fèy zòrèy li apre Makak te fin pran lapawòl.\nMakak, kòm nèg ki san respè pou gwo zotobre, te annik voye yon koudèy nan\nsal la epi li wè Lyon chita dèyè a. Li fè yon ti avanse kot Lyon; li di: «Vin\npran kòn nan ti mal!». Tout bèt te santi yo deranje pou jan Makak te pale ak\nwa a. Se konsa yo te kòmanse bat chalbari dèyè Makak poutèt li sot manke\nwa a dega. Dapre yo, Makak se yon nèg azade ki pa janm fè anyen byen.\nNon sèlman fanmi wayal la te enève, menm Cheval ki youn nan manm envite\ndonè yo te reyèlman move. Lòt Lyon yo pa t vle al nan oken tire pye ak\nMakak pou yo pa desann valè yo. Yo te kite lòt bèt defann yo. Tig, kòm youn\nnan avoka yo, te bay Makak yon madichon pi rèd pase sa Chen te bay Chat\nla mèkredi granmmaten anba pye zaboka a. Li di Makak: «Ou wè timoun\nfrekan, enben se nan simetyè y al pouse bab». La tou, yon fyèv frison te pran\nMakak epi ke I te vin rèd tankou yon grenn bal. Pou evite twòp eskonbrit,\nElefan te pran kòn lan nan men Tig pou I te bay konpè Chat lapawòl. Chat\npran kòn lan byen rapid epi l di asanble a: «Mwen pa t gen oken diskou\nprepare, men mwen pral di yon kout priyè». Kòm pwovèb la di «priye,\nveye», Chat te kite yon grenn je I ouvè ap kontwole konpè Chen pandan\npriyè a epi I kòmanse priye: «Pаpa m ki nan syèl la, mwen k ap priye a, ou\n93\nSezon sechrès Ayiti (roman) E. W. Védrine\nkonnen kilès mwen ye. Mwen mande ou pou netwaye peche mwen ak kèk bon\nzèl poul. Mwen sèmante swasanndisèt fwa sèt pou mwen pa janm gade poul\nsou bwa. Mwen mande ou jistis pou konpè Chen ki vle detwi ras beni sa a.\nMwen mande ou tou pou chase move zangi sa yo lwen de nou afenke nou\nkapab genyen plis libète. Mwen p ap kenbe ou twò lontan paske m konnen ou\nokipe anpil. Ou deja konn bi priyè m. Mwen t ap di w tou pa bliye pwomès\nrat ou te fè m nan. Mwen mande ou tou pou miltipliye mantèg sou latè non\nsèlman nan bon sezon men nan sezon sechrès tou. Ou va modi tout ras Chen\nk ap viv sou latè. Ensiswatil!\nChen yo t ap pete nan po yo pandan priyè a. Yo pa t ka tann Chat fini pou у\nal koresponn ak li. Se konsa ekip solid sa a te pati dèyè Chat nan sal\nkonferans lan. Elefan reyalize ke konferans lan te yon veritab gagòt paske\nanpil lòt bèt pa t gen tan prezante revandikasyon yo. Elefan frape pye I twa\nfwa kòmkwa pou I ta di yon kout tonnè. Li fè yon reflechi yon ti moman, epі\nli di: «Bon, koze lagè a gen lè se li ki pi gwo pwoblèm nan forè a. Poukisa\nnou pa ka viv an pè? Apati jodiya, ke lapè reye nan forè a». Se konsa Elefan\nte klotire reyinyon an, epi tout bèt te pran chemen lakay yo.\n<<Trè byen Marijo!»\nSe tou pa Roro kounyeya pou yon kont.\n<<Tit kont mwen an rele 'Gade yon mirak!»\nAyiti se yon peyi ki chaje ak mòn, e li pa fasil pou travèse yo. Apre premye\nendepandans peyi a, te gen yon kolon ki t ap vwayaje Ayiti. Bi msye se pou l\n94\nSezon sechrès Ayiti (roman) E. W. Védrine\nte jwenn min men li pa t konn peyi a byen. Donk, li te bezwen yon gid ak yon\nmilèt. Li rive nan yon ti bouk; te gen yon tonton nan zòn lan, men se yon kote\nou pa jwenn moun souvan. Kolon an te gen anpil pwoblèm lè I vin jwenn\ngranmoun nan. Misye di I ap gide kolon an epi l ap lwe I yon milèt. Demen\nbyen bonè, yo met deyò; chak sou yon milèt. Yo fè plizyè jou ap vwayaje.\nTonton an rive yon kote, pre yon legliz epi l ap rele byen fò: «Gade yon\nmirak! Gade yon mirak!». Te gen yon pè ki t ap priye anndan an epi misye\nsote; li kite priyè a, epi I soti deyò. Lè pè a gade, li jis wè se yon tonton k ap\nrele awotvwa: «Gade yon mirak! Gade yon mirak!». «Kote mirak la?» pè a\nmande. Tonton an di l Lasentvyèy fèk sot fè yon mirak. Li di pè a: «Pandan\nm t ap gide yon kolon nan mòn sa yo, apèn nou rive bò yon gwo twou, milèt\npa m nan te devan, li voltije twou a. Milèt kolon an menm rive bò yon falèz;\nli kanpe sèk. Kolon an sot tonbe, li woule desann anba a; li pa leve. Milèt la\nmenm rete kanpe bò falèz la ak tout sèl li sou do l. Mwen pa janm wè mirak\nkonsa». Pè a di tonton an: «Sa pa rele mirak, se yon devenn». Tonton an\nensiste ke se yon mirak paske yon milèt koute tèt nèg men gen anpil kolon.\n«Bravo Roro!» Aselòm felisite 1.\nAnpil elèv leve men yo, y ap tann mèt la chwazi yo.\nTi Mafi potko patisipe nan klas, men sanble I prè kounyeya.\n<Mwen, mèt! Mwen!» Ti Mafi rele.\n<<Oke, ann tande sa ou genyen» Aselòm chwazi 1.\n95\nSezon sechrès Ayiti (roman) E. W. Védrine\n<<Tit iswa m nan rele 'Mouri pou libere Ayiti'»\nYon lè, Ayiti t ap fè fas ak yon gwo kriz politik. Plizyè pati politik ak\nòganizasyon te reyini pou panse a ki meyè fason yo ta ka soti nan kriz la. Yo\nte rankontre pandan plizyè jou pou diskite pwoblèm sa а.\nFinalman, yon moun vin ak yon repons ki te plè tout moun: «Mwen deside\nmouri pou libere Ayiti epi nou p ap janm gen pwoblèm ankò!». Lè tout peyi\na te tande bon nouvèl la, woy! Tout moun ta renmen wè konpatriyòt ayisyen\nsa a ki pa pè mouri pou liberasyon Ayiti. Li parèt nan televizyon nasyonal, fè\nentèvyou nan radyo ak jounalis, yo tande I nan radyo... pou di volonte I pou\nI mouri pou libere Ayiti Cheri. Li deside pou l ta mouri yon vandredi (vè\ntwazè nan aprèmidi) epi l di jounalis yo kijan I ta tiye tèt li. Li ta kòmanse\nkouri depi Pòtay Senjozèf rive Kafou. Lè I rive la, li ta lage kò I yon kote ki\nfon nan lamè, yon kote ki chaje ak reken. Kòm li pa konn naje, donk ou\npanse se bagay tout bon. Pa gen manti nan sa! Tout vil Pòtoprens desann\nsou Boulva Jean-Jacques Dessalines pou al gade Ayisyen sa a ki pral yon\newo. Tout moun t ap bat bravo: «Se sa nèt! Ale! Ale! Ale pou liberasyon\nAyiti! Ale pou sa! Nou fyè de ou, pitit Tousen, Desalin, Kristòf ak Chalmay\nPeral!».\nMsye te kòm yon moun ki reprezante Ayiti nan yon maraton entènasyonal; li\nte abiye ak koulè drapo a (ble e wouj), ki senbolize «espwa ak viktwa». Rive\nI rive Kafou kote pou I ta lage kò I nan dlo a, foul moun nan miltipliye paske,\nsètènman, tout moun te kirye pou wè moun sa a ki pral yon ewo. O, o, avan I\ntouche liy aboutisman an, li di: «Mwen twò cho pou lage kò m nan dlo a; m\na pran refwadisman».\n96\nSezon sechrès Ayiti (roman) E. W. Védrine\nMwen menm ki te Kafou ap gade sèn nan, yon moun ban m yon ti kout pye\nnan dèyè epi m ateri la a pou pataje istwa a ak ou.\n<Yon bèl istwa Ti Mafi! Mèsi!» Aselòm remèsye 1, epi 1 chwazi Dyela ki te\ngen men 1 anlè.\n<«Mwen gen yon diskou, tit li se 'An memwa Bataille de Vertière’», Dyela\nanonse.\nMesyedam, o non tout Ayisyen Ayiti, e sa yo k ap viv aletranje, mwen fyè pou\nm la a pou pale de yon gran evennman ki raple m pèp mwen an sa gen plis\npase 200 ane nan istwa nou. Pou moun ki pa familye ak istwa d Ayiti,\n'Bataille de Vertière' vle di anpil bagay pou mwen epi l te fèt yon sèl fwa\nnan istwa peyi m.\nJou 18 novanm 1803, nou te gen yon sèl bi: libere tèt nou, kase chenn\nesklavay, chenn ke Tousen, Desalin ak lòt ewo ayisyen t ap eseye kase depi\nlontan. Jodiya, mwen sonje ankò yon pawòl selèb Tousen te di lè Fransè yo\nte kidnape l: «Ou rache pyebwa libète moun nwa yo. L ap repouse atravè\nrasin li paske yo fon nan tè epi yo anpil».\nRasin sa yo, ke Tousen te mansyone, akouche 18 novanm 1803. Jodiya, si yo\nta mande m: «Èske ou kontan? Ėske m kontan pou selebre 'Bataille de\nVertière?' Èske m kontan ak glwa Ayisyen gen nan istwa? Èske m kontan ak\ntit yo bay Ayiti kòm 'Premye Repiblik Nwa nan lemonn?'». Repons mwen se\n«wi» ak «non». Mwen di 'wi' lè m sonje ewo ayisyen sa yo ki te prè pou\n97\nSezon sechrès Ayiti (roman) E. W. Védrine\nsakrifye tèt yo pou libere pèp mwen ak peyi m, lè m sonje Desalin ki te di\n<Nou dwe viv lib oubyen nou mouri». Wi, mwen sonje dènye pawòl Tousen\nyo lè li t ap kite peyi I pou y al anprizone I 'Fort-De-joux' nan Montay Jura\nan Frans. Nan lòt volè a, mwen di 'non' paske nou menm Ayisyen, nou gen\nyon chemen long pou n pakouri. Apre plis pase 200 ane kòm nasyon, nou te\nsipoze egzanp nasyon k ap ede lòt. Nou pa t sipoze gen grangou nan peyi n;\nnou pa t sipoze gen ti Ayisyen k ap mande, dòmi nan lari; nou pa t sipoze\ngen yon to analfabèt 85%; swen medikal ki pòv ak anpil lòt pwoblèm. Nou te\nsipoze gen lekòl gratis pou tout Ayisyen. Nou pa t sipoze gen Ayisyen k aр\ntouye frè ak sè yo san rezon. Ayiti jodiya pa Ayiti 1803. Mwen wè I plis kòm\nyon nasyon ki divize kote klas k ap gouvène a met pye sou kou rès\npopilasyon an. Yon peyi ki gen yon ame k ap touye pwòp pèp li jis paske I vle\npran gou yon demokrasi.\nJodiya, mwen pa ka fyè de peyi m lè m wè sa frè m yo fè 30 septanm 1991.\nMwen pa ka fyè lè prèske dimil Ayisyen pèdi lavi yo nan mwens pase dezan\npaske yo te vote yon kandida yo te chwazi. Mwen pa ka fyè lè m konnen\nlame, atache ak zenglendo ap pèsekite pèp mwen an. Mwen pa ka fyè lè m\nwè y ap riske vi yo nan gwo lanmè pou eseye rive Miyami ak lòt kote nan\nKarayib la. Mwen pa ka fyè lè reken yo ap selebre paske pèp mwen an ap\nkite peyi l. Mwen pa ka fyè fason yo trete yo Guantanamo. Mwen pa kontan\nfason yo trete yo aletranje. Mwen pa kontan fason laprès etranje montre\nnou, chwazi nou kòm bouk emisè nan plizyè sikonstans. Nou menm Ayisyen,\nnou sot lwen e nou gen yon chemen long pou n pakouri toujou. Si Tousen,\nDesalin, Kapwa Lamò, Chalmay Peral te vivan jodiya, m pa panse yo t ap\nfyè nonplis de Ayiti jodiya. Nou gen pou n travay di; nou bezwen edike; nou\n98\nSezon sechrès Ayiti (roman) ©E. W. Védrine\nbezwen lite pou yon Dezyèm Endepandans, lite pou repran fyète n nan\niistwa. Mèsi!\n<<Trè byen Dyela pou bèl diskou sa a!» Aselòm felisite l.\nMen Frero leve lontan; msye ret tann ak pasyans pou yo chwazi I.\n<Ou prè pou yon bagay?» Aselòm mande 1.\n<Wi, mèt!>» Mwen vle fè yon ti pale sou istwa pre-kolonbyen. Tit atik mwen\nan rele «Yon koudèy sou Sivilizasyon Endyen Ayisyen».\nSi n trase orijin Endyen Ayisyen yo, selon tradisyon natifnatal yo, n ap\njwenn il d Ayiti te peple pa Endyen ki sot Laflorid e nan zòn Yucatan, e pa\nde gwo gwoup ki te sot Amerikdisid.\nIstoryen toujou chwazi konsantre sou de gwo tribi natifnatal: Arawak ak\nKarib. Arawak yo te rele tou ‘Arahuacos'. Nan lang Marcorix, ki te yon lang\nanpil moun te pale alepòk, mo 'Arawak' la siyifi: manjèd farin manyòk.\nZansèt Arawak yo, Galibis, te abite rejyon kouwè Giyàn ak Amazòn.\nArawak, Kaketios, Lucayos, ak Tainos - tout se desandan Galibis ki te\nimigre nan gran Zantiy ak ti Zantiy yo.\nLiterati nasyonal la, ki konpoze de pwezi ak tradisyon oral, rele «Areyto».\nDènye a se te fom ki pi popilè a. Sanba ak twoubadou il la chante jwa ak\ntristès yo. Yo chante bote fanm yo, bravou chèf yo, pouvwa dye yo, e lagè.\n99\nSezon sechrès Ayiti (roman) E. W. Védrine\nItilizasyon tip literati sa yo kòm mwayen kominikasyon yo, patikilyèman\nmoun ki transmèt tradisyon sa yo de jenerasyon an jenerasyon. «Bovites» se\nyon seri lejann ki enkli nan literati sa a. Pami yo, gen: «Nonит» (lalin), yon\nkont ki baze sou jalouzi lalin genyen kont solèy la k ap briye, e preferans li\npou I klere aswè. Lòt lejann gen pou wè avèk paradi apre lamò, kreyasyon\nlamè a, kijan sèpantye travay sèks lafam, e poukisa wosiyòl yo ap chante.\nLè Kristof Kolon debake an 1492, il la te divize an sis «kasika» oubyen\n«<tèritwa» ki gouvène pa yon chèf endyen, oubyen «kasik». Kasika yo se te:\nHiguey, Ciguay, Marien, Xaragua, Magua ak Maguana. Karib yo peple de\npremye teritwa yo. Tainos yo te rete sou teritwa Marien ak Xaragua. De\ndènye yo te sou kontwòl fame Caonabo, yon nonm ki te mari bèl rèn\nAnacaona, rèn Xaragua. Byenke Espayòl yo te detwi Endyen Ayisyen yo,\ntras sivilizasyon yo rete nan istwa ak literati peyi a.\n<<Ekselan Frero!»\nFrero prezante yon bèl mòso istwa pre-kolonbyen. Klas la prè kounyeya pou\ntande komedyen Chal.\n<<Mwen gen yon iswa; tit la rele 'Bravo pou majistra!'»\nVwala se te yon fèt patwonal yo t ap selebre sou waf Okay la. Donk anpil\nmoun nan vil la te reyini. Machann fresko, machann chenjanbe, machanи\nkola glase, eksetera era..., tout te la. Öganizatè fèt la fin fè diskou\nremèsiman I, remèsye tout moun ki te fè selebrasyon sa a vin yon siksè. Men\nmajistra vil la potko janm pale; misye se yon nèg timid. Ak ankonbreman\n100\nSezon sechrès Ayiti (roman) E. W. Védrine\nfoul la, moun ap pouse youn lòt pou fè plas pou ka wè pi byen moun k ap\npale sou podyòm, gwoup mizisyen k ap jwe, eksetera. Nan pouse, pouse, yon\nmoun pouse majistra a epi I sot tonbe nan dlo a ansanm ak yon tifi ki te bò\nkote l. Kòm msye konn naje, donk se lizaj li sekouri timoun nan epi I sot deyд\navè l; rad yo mouye tranp.\nJe tout foul moun nan kounyeya sou majistra a, y ap gade l, y ap bat bravo\npou li: «Mezanmi, gad jan nou gen yon bon majistra! Msye se yon ewo tout\nbon ki ta bay vi I pou pèp la». Tout jounalis gen tan rasanble kot msye ap\nlonje mikwo ba li pase yo wè I anvi di yon bagay. Misye voup li pran yon\nmikwofòn epi I di: «Lanmèd pou moun ki te pouse do m nan!». Mezanmi, pa\ndi m ap salopete lasosyete non. Donk pandan m t ap gade sèn lan, yon ti\nbandi ban m yon koutpye nan dèyè epi w wè m vin tonbe jis la a pou rakonte\nw istwa sa a.\n<<Yon istwa trè komik! Mèsi Chal!> Aselom di ak yon gwo souri.\nApre istwa Chal la, klas la gen yon 10 minit repo kote elèv yo ap revize pou\nyon seksyon pwezi.\n<Ann pase nan seksyon pwezi kounyeya. Kilès ki vle resite avan?», Aselòm\nmande.\nPrèske tout moun leve men. Chans pou Yayàn, Aselòm chwazi l.\n«Oke, Yayàn te leve men I avan. Kisa w ap resite?»\n101\nSezon sechrès Ayiti (roman) E. W. Védrine\n<<M ap resite 'Fò sa fini!'>».", "description": null, "domain": "poetry-site", "date": "2025-11-11 00:58:38", "url": null, "image_url": null}
{"text": "SEZON SECHRÈS AYITI - CHAPIТ 7\n\nLavèy 30 septanm\nsyèl Ayiti Toma an dèy\nYON PEYI AN DÈY\npou plizyè santèn zetwal pitit li\nki pral file.\nYo pral file,\nyo prale, yo pral disparèt.\nSyèl Ayiti Toma tou nwa\nlavèy lanmò yon dal pitit li,\nyon dal ti inosan\nki pral pran wout\npeyi san chapo\nlavèy 30 septanm, syèl la sonb\nlalin nan pa klere\nanpil zetwal kòmanse ap balanse\npou y al file\nAnpil kretyenvivan kòmanse wè\nyon fènwè ki pral blayi\nsou yon peyi.\nLavèy 30 septanm,\nmagouyè kòmanse ri.\nTout panzouyis kòmanse rejwi\npou tout krim yo pral fè\nanba syèl Ayiti Toma:\n83\nSezon sechrès Ayiti (roman) E. W. Védrine\nwouzi kòmanse ap netwaye,\nrevolvè koòmanse ap chaje,\nmanchèt kòmanse ap file.\nLavèy 30 septanm,\ntout gwo Ewo yo fache\nnan tonm yo:\nDesalin kriye,\nChalmay Peral rele anmwe,\nyo tout move lè yo wè yo p ap\nka delivre Manman yo ki an danje\nlavèy Jou sa a.\nYon vye van kòmanse soufle\npou anonse\nyon move tan ki pral rive.\nTout bèt yo tris.\nPyebwa yo chagren.\nYon vye tan maske.\nLapli pral tonbe\nsan Lavalas pa desann.\nLoray pral gwonde\nsan zèklè pa fèt.\nSan inosan pral koule\npou Ayiti ka libere.\n84\nSezon sechrès Ayiti (roman) E. W. Védrine\n<<Men 1 anlè a, 1 ap vini>\nSe chan sa a moun Ayiti ki swaf demokrasi ta renmen chante apre dènye\nkoudeta sanglan ki te fèt nan «II Majik la». Yo pa t bezwen relijye pou\nchante 1 apre koudeta a osilontan yo kwè nan espwa. Ti Ayisyen, pandan yo\nt ap grandi, te ka tande moun ap chante 1:\nMen 1 anlè a, 1 ap vini\nMen 1 anlè a, 1 ap vini\nMen 1 anlè a, 1 ap vini\nMen 1 anlè a, I ap vini\nTimoun Il Majik yo pa t gen oken ide si moun ta ka rive pèdi lavi yo yon jou\njis pou chante kouplè sa a. Chan sa a toujou refere a retou Jezikri kòm\npwofèt, mesi a, ak sovè k ap vin anlve moun ki kwè nan li, sa yo k ap soufri\nisiba. Moun relijye toujou chante 1 ak jès pandan y ap bat men, frape pye yo,\ngade syèl la, fè yon souke kò yo pou montre yon sans espwa ak kontantman.\nt\nMoun oprime yo pa t kapab kominike youn ak lòt nan lari imedyatman apre\nkoudeta a paske jeneral an chèf lame a, Jeneral Fatra, pè pou yo pa\nkonplote pou ranvèse rejim militè li a rapidman si moun ap fome gwoup nan\nlari Pòtoprens, kapital peyi a, ki tou wouj ak san. Nan ka sa a, li te nesesè\npou te gen kouvrefe chak swa pou kapab efreye popilasyon an otan I kapab.\nPaske pèp la pa t ka kominike youn ak lòt pou te esprime santiman yo, yo ta\nsèlman chante oubyen fredone kouplè sa a pou voye mesaj opresif yo gen\nsou kòf lestomak yo a monte epi, montre «espwa» yo genyen. Espwa sa a ta\n85\nSezon sechrès Ayiti (roman) © E. W. Védrine\nretou sou pouvwa pwofèt yo a, prezidan Ti Kòk, yon moun yo konpare ak\nJezikri nan plizyè aspè. Senbòl pati politik li a se yon kòk poul. Dabitid kòk\npoul toujou reveye moun pou di yo li jou. Sepandan, Jeneral Fatra fè anpil\nmoun pèdi lavi yo jis pou chante chan sa a lè 1 te reyalize rezon poukisa yo t\nap chante 1. Lè yo te reyalize kòman 1 riske pou chante 1, yo ta bat men yo\napre, frape pye yo epi gade syèl la paske yo pa t kapab di mo ki nan chan an.\nMenm Sentanj, yon jounalis radikal, ki te trè aktif avan koudeta a, ta jis gade\nsyèl la lè moun nan lari mande 1 pou 1 ta pibliye kèk atik nan jounal\nebdomadè 1 la, «Ayabonmbe!» pou rapòte tout krim ansanm ak moun lame a\nt ap pèsekite. Soti nan lari sèlman montre kòman Sentanj te yon nonm ki\nbrav. Non li pa senpman yon non kreyòl: «Sent» montre ke 1 se yon sen\npaske moun toujou di bon bagay de li. Bèl travay li kòm jounalis, montre ke\npa t yon opòtinis sou oken rejim ni tou li pa t ap asepte pozisyon Minis\nEnfomasyon sou rejim Jeneral Fatra a, pi move jeneral nan istwa peyi d\nAyiti. «Anj» montre ke 1 se yon zanj, pa sèlman apre koudeta a, men depi lè\nBebi Dòk te sou pouvwa. Li se yon zanj paske I te toujou pre pou 1 pale pou\npèp san vwa a, pèp ki oprime a epi pou anpil moun, yo wè 1 tankou yon\nmoun ki vin sove yo pandan y ap nwaye.\n<«Sanpitye», youn nan gang lame a kreye, pa gen pitye pou pèsòn ki ta gen\nide chante Men I anlè a l ap vini. Jis di yon liy nan kouplè sa a, yo ta panse\nou se manm kèk òganizasyon radikal, sipòtè Ti Kòk, yon moun ki te vote\nyon sipòtè pòv, yon moun ki kont lame a, yon ènmi Jeneral Fatra, ènmi\nzenglendo oubyen makout epi yon moun ki vle chanjman radikal Ayiti.\n1,\nGang Sanpitye a te kòmanse chèche Sentanj depi 2 oktòb 1991 jis 2 jou apre\nkoudeta ki te ranvèse premye prezidan ki te eli demokratikman nan Il Majik\n86\nSezon sechrès Ayiti (roman) E. W. Védrine\nla. Sentanj te sou «lis nwa> lame a imedyatman apre Dinasti Divalye a. Li te\nvin manm yon òganizasyon radikal ki t ap fonksyone sekrètman ki rele\n<<Reveye Nou». Objektif prensipal òganizasyon sa a se te pou kenbe pèp\noprime a reveye e edike I politikman.\nChans pou Sentanj, li te apèn kite lakay li lè Sanpitye yo rive. Tout vwazen\nyo te ka tande awotvwa vwa yo ki t ap mande pou Sentanj Delivrans.\n<<Sentanj! Sentanj! Kote w fout ye? Fout ouvè pòt la! Annavan gason\nvanyan!>»\nPèsòn pa t reponn. Yo kontinye frape nan pòt la jiskaske papa Sentanj,\nDyenou, te vin ouvè 1. Sentanj t ap retounen lakay li ap fimen yon siga lè\nyoun nan vwazen yo te pale ak li an siy pou di 1 Sanpitye yo nan zòn lan ap\nchèche 1. Rapidman, li chata kò 1 epi 1 al kache anba machin vwazen an pou\nkèk minit avan 1 te kite zòn lan pou 1 te al kache yon lòt kote ki pi an\nsekirite.\nKalvè 1 te kòmanse depi menm jou a. Gang lan te nan kay la toujou ap pale\nak papa 1, poze 1 kesyon sou pitit li a. «Kote fout pitit ou a? Se pa jodiya n ap\nchèche lwijanboje sa ak ap eseye destabilize Nouvo Gouvènman\nDemokratik la», youn ladan yo di. «Mwen pa wè 1 depi 2 jou», Dyenou\nreponn nan yon vwa k ap tranble.\nGang nan kontinye poze 1 kesyon konsènan patisipasyon 1 nan kanpay\nprezidansyèl Ti Kòk, pandanstan yo pwente yon M-16 sou li. Li reponn tout\nkesyon yo poze 1 yo men, mesye yo panse se manti I t ap fè epi yo kòmanse\nvide baton sou li. Apre sa, yo tounen ak menm kesyon an: «Kote fout pitit ou\n87\nSezon sechrès Ayiti (roman) © E. W. Védrine\na? Fout di nou, tenten!» pandan yo t ap choute dèyè 1 ak kout bòt plen san.\nYoun ladan yo kase tèt li ak yon kokomakak. Dyenou, pa t ka pale ankò. San\nt ap koule sou tout chemiz blan 1 lan epi finalman, li di: «Kòman m fè fout\nkonnen!». Repons sa a te yon gout gaz sou flanm. Youn nan manm gang lan\nfinalman tire 1 pou fini ak sa. Te gen tan gen yon anbilans ki te rete twa blòk\nkonsa. Chèf gang lan rale wòkitòki 1 nan senti l epi rele chofè anbilans lan\nvin pran kadav la ki te benyen ak san. Yo pase twazèdtan nan kay la, pа\nsèlman ap chèche lajan ak bijou men tou, pou tyeke dokiman ki apateni a\nSentanj, dokiman ki ta ka gen sekrè sou òganizasyon radikal ki rele <«Reveye\nNou> an. Pandan yo t ap fouye yon mal ki tou pre yon kabann, se konsa\nmadan Sentanj te anba kabann lan epi youn nan manm gang lan pile l.\n<Tonnè! Yon moun anba kabann nan!» bandi a di.\nLòt manm gang ki te nan salon an travèse nan premye chanmakouche a kote\nyo tande vwa youn nan konpayèl yo.\n<<<Se madanm li ki kache la a,» youn nan yo di.\nMatyo, chèf la, rale yon ti kòd nan pòch li epi 1 mare de bra fi a dèyè do 1\npandan yon lòt bande je l ak yon mouchwa wouj li rale nan pòch dèyề 1.\nChèf la rale yon kanif nan pòch dèyè 1, li dechire tout rad fi a epi 1 voye yo\nsou yon chèz ki te tou pre a. Yo di 1 pou pa fè oken bri dekwa pou yo pa fè\nM-16 la pale ak li dirèkteman. Yo tout vyole malerèz la san yo pa itilize\nkapòt. Matyo te premye moun an liy. Apre 1 fin fè kadejak pa 1, li mande nèf\nlòt mesye yo fome yon liy pou fè kou pa yo. Li te tankou yon sèjan byen\nmove k ap pase twoup li an revi. Apre chak fin fè kou pa yo, Matyo anlve\n88\nSezon sechrès Ayiti (roman) E. W. Védrine\nmouchwa ki te bande je fi a; li gade manpzèl nan de grenn je san rete epi 1\nkòmanse moke 1. Manpzèl tonbe kriye sou planche frèt la pandan san ak\nbave gri t ap koule sou tout janm li.\n<Kòman w santi kounyeya? Mwen pa panse Sentanj janm fè yon bèl travay\nkonsa pou fè kè w kontan. Ou pa menm remèsye nou. Ala bouzen engra!»>\nMatyo di I ak yon vwa byen fo.\nLòt ganstè yo byen rilaks. Yo ouvè frijidè a; yo pran tout byè Heineken yo\nepi yo kòmanse bwè, fimen devan viktim nan. Kalo, yon lòt manm gang lan,\nkontinye ap moke fi a:\n«Nou fè fèt isi a souvan. Nou rich! Pa gen dout nou te pami elit ki t ap\nesplwate pèp la».\nMatyo gen yon fason espesyal li kominike ak manm gang lan san 1 pa ouvè\nbouch li. Li touse 2 fwa epi 1 grate bò figi dwat li pandan I t ap gade Kalo. Sa\na menm pwoche imedyatman kote fi a epi 1 flanke 1 de sabò. Fi a woule atè\npandan 1 t ap krache san. Li kontinye moke l:\n<Ou se yon bouzen espesyal, ou bay san nan dyòl lè ou gen règ».\nManpzèl te toutouni konplètman, fas anba atè a san 1 pa di yon mo. Men nan\nkè 1, li ta prefere lanmò soulechan pou ka koupe soufrans ak imilyasyon an.\nMatyo pwoche kote I epi l di:\n89\nSezon sechrès Ayiti (roman) E. W. Védrine\n<<Ou panse ou ka kraponnen nou! Nou se nèg entelijan. Kote fout mari w? N\nap chèche salòp sa a lontan paske misye ap eseye destabilize Nouvo\nGouvènman Demokratik la. Li se yon vrè chachèdkont nan peyi a. Lè w ap\ntravay pou lapè, misye menm vle lagè. Li mal entèprete pwovèb laten an: Ci\nvis pacem, para bellum (si w vle lapè, prepare lagè). Mwen doute misye te\ngen bèl nòt pou laten lè 1 te nan segondè. Lotrejou, nou tande 1 nan yon\nradyo vonvon ki rele Radyo Anrikiyo a kote I t ap voye yon mesaj swadizan\ndemokratik monte. Chèf lapolis la, Kolonèl Fanfan, te envite 1 ansanm ak lòt\ndemokrat pou yon reyinyon nan Katye Jeneral Lapolis sou Channmas. Li pa\njanm met pye. Mwen pa konn poukisa demokrat sa yo pè parèt an piblik. Sa\nvle di se pèp la y ap moke. Nou menm, manm Sanpitye, nou se vrè\ndemokrat. Nou parèt an piblik kèlkeswa lè a».\nFi a pa t di yon mo. Matyo gade bandi yo еpi 1 di: «Kisa nou vle fè ak li\nfinalman?»\nKalo touye bout sigarèt la anba pye l epi I di:\n<Avozòd, chef!>».\n<<Ann ba li yon chans; manpzèl pa frekan,» Matyo reponn.\nAnbilans lan te gen tan retounen; li kanpe menm kote 1 te ye a. Matyo rale\nwòkitòki l epi 1 di chofè a:\n<Ou ka pran yon dezèdtan repo, apre sa n ap bezwen w nan zòn Dèlma 28.\nOu tande m?».\n90\nSezon sechrès Ayiti (roman) E. W. Védrine\n<Avozòd, chef!» chofè a reponn.\nGang lan kite kay la ak pòt devan an byen debraye. Y antre nan venn san\nplak la epi yo plonje pou Dèlma 28 pou al dèyè yon lòt moun ki sou lis nwa\na. Fi a leve atè epi l al fèmen pòt la. Li retounen nan chanmakouche a pou al\nchèche lòt rad met sou li. Li kòmanse chante chan yo pa vle moun chante a\nnan yon vwa byen ba:\nMen 1 anlè a, 1 ap vini\nMen 1 anlè a, 1 ap vini\nMen 1 anlè a, 1 ap vini\nMen 1 anlè a, I ap vini\nLi kite kay la imedyatman pou al kache lòt kote, ak espwa 1 a rankontre\nSentanj yon jou pou yo kontinye lit la.", "description": null, "domain": "poetry-site", "date": "2025-11-11 00:59:07", "url": null, "image_url": null}
{"text": "SEZON SECHRÈS AYITI - CHAPIT 6\n\nPoulik ak Nènè pre pou kite Pòtoprens pou desann nan sid. Yo pa tèlman\nIwen Estasyon Sid la kote yo gen pou pran bis nan inèdtan, men avan yo kite\nPòtoprens, se koutim pou achte pen pou fanmi ak zanmi ki an pwovens.\n<Nou bezwen yon kote pou n achte pen pou pote pou moun yo. Kòm ou\nPòtoprens lontan, ou fin abitye ak isit, ou ka montre nou yon bon kote\noubyen yon bon boulanjri?» Poulik mande.\n<Pa gen pwoblèm Poulik! Mwen konnen yon bon kote ki rele Boulangerie\nDjo kote m toujou achte pen pou tonton Sonson. Li pa twò lwen la a. Ann al\nla! Nou va gade ki pen n vle.» Aselòm reponn.\nPoulik ak Nènè rive nan boulanjri a. Yo chwazi diferan pen yo vle. Yo peye,\nepi yo fè kesye a vlope yo. Mesye yo kontinye mache nan direksyon Estasyon\nSid la. Aselòm mete yo nan yon bis ki pral Okay. Y ap desann Mòn Oko epi\nmache rive Kapòl.\n«Bon, mesye, mwen swete nou bon vwayaj! Salye tout moun. Pa bliye bay\nDyelifèt lèt la, konpè m!» Sonson raple Nènè.\n<<Non, mwen p ap bliye.»\n<<Babay! Babay!» len fè babay pou lòt.\n59\nSezon sechrès Ayiti (roman) E. W. Védrine\nYo tout fè babay. Aselòm ak Sonson retounen sou Pòtay Senjozèf. Aselòm ap\nfè vit paske I gen yon gwoup timoun pou l al anseye.\n<<Tonton Sonson, fò nou mache yon ti jan pi vit pou m pa an reta. Elèv yo\nkonn rive avan m nan klas.»\n«Men wi, pa gen pwoblèm! Aselòm, monchè, lotrejou pandan m al jwe kèk\nboul nan tỉ bank bòlèt la, mwen tande anpil timoun sou Pòtay la ap pale de\nbyen pou ou, kòman Aselòm se yon bon mèt, e kòman li anseye byen.»\n<Kijan w fè konnen se mwen tonton? Yon sèl bourik pa rele Maten.>»\nAselòm reponn ak yon souri.\nSonson bay detay sou elèv yo pou I ka pi presi dekwa pou konvenk Aselòm ke\nyo te reyèlman ap pale de li, e li menm sèlman.\n<<Aselòm, monchè, se te yon gwoup timoun ki sot lekòl ak ti liv anba bra yo.\nYo t ap pale de yon mèt ki rele Aselòm; yo te tande yo site non 1 nan radyo;\nli pase nan egzamen bakaloreya; li te elèv Lycée Pétion epi 1 se moun nan\nsid, yon kote ki rele Kapòl. Donk lè m reflechi, mwen di pa gen ni de ni twa\nse ou menm. Monchè, ou konnen m pa lizib men mwen se yon nonm ki\nrenmen tande istwa, bonjan istwa. Se toutan m ap di kòman m sonje Tonton\nPyè lè granmoun sa a te konn ap rakonte timoun yo bagay ki te pase tout bon\nAyiti. Li te tankou yon mèt k ap anseye nan yon vrè lekòl. Prèske chak\naprèmidi tout timoun, depi yo vin sot nan jaden, y al pran yon beny; yo\nmanje epi yo reyini kay tonton an pou tande istwa e tout bagay li ta rakonte\nnou. Lè m te tande kòman timoun sou Pòtay la t ap di kòman w anseye byen,\n60\nSezon sechrès Ayiti (roman) E. W. Védrine\nimedyatman mwen vin sonje Tonton Pyè. M ap di petèt yon jou mwen te ka\nfè yon chita nan klas ou, menm se tande m a tande w ap anseye pou ka\nrafrechi memwa m.»\n<Pa gen pwoblèm tonton Sonson. Ou mèt kòmanse vin jodiya.»\nKlas la prèt pou kòmanse. Aselòm ak Sonson ap mache pou antre ladan.\nPifò elèv te gen tan nan klas ap tann mèt la. Lè Aselòm ak tonton I prèt pou\nantre, tout elèv kanpe salye yo, kòm yon siy respè.\n<<Bonjou mèt!» elèv yo salye Aselòm.\n<«Bonjou tout moun! Nou mèt chita.>»\nAselòm rale nan valiz li yon kaye ki gen plan leson l. Li pral fè yon revizyon\nbagay li te wè dènye fwa nan klas.\n«Jodiya, nou pral fè yon revizyon pou egzamen an lendi. Lotrejou, nou te\npale sou esklavay, kijan Fransè te met nèg ayisyen nan esklavay epi n te fè\nyon rale tou sou istwa d Ayiti nan ventyèm syèk. Kilès ki ka site 2 gran ewo\nayisyen ki te lite pou wete nèg ayisyen nan esklavay?»\nPòl leve men dwat li epi Aselòm chwazi l.\n<Se te Tousen ak Desalin.»\n61\nSezon sechrès Ayiti (roman) ©E. W. Védrine\n<<Trè byen Pòl! Eli, nan gran batay ewo ayisyen te mennen kont Fransè pou\nte ka jwenn liberasyon yo, kòman batay sa a te rele e kilè 1 te fèt?»\n«Se te Bataille de Vertière. Li te fèt 18 novanm 1803.»\n<<Trè byen Eli! Majori, di n kòman Tousen ak Desalin te mouri.>»\n«Fransè yo te pran Tousen nan yon pyèj. Yo mete I nan yon bato epi y al\nLafrans ak li. Lè yo rive Lafrans, yo mete I nan yon prizon ki rele Fort-deJoux. Li mouri nan prizon sa a apre 1 te fin pase kont rèvè. Desalin te pran\nnan yon pyèj tou yon kote ki rele Pont Rouge, toupre Pòtay Senjozèf. Yo te\nkrible I ak bal pandan 1 te sou cheval li.»\n<<Trè byen Majori! Rene, kilès ki te dekouvri Ayiti?»\n«Yo di se te yon Italyen ki te natiralize Espayòl. Li te rele Kristòf Kolon\nmen anpil moun save pa dakò ak mo 'dekouvri' a paske Endyen yo te sou tè\na avan kolon te ateri Ayiti pa aksidan.>»\n<<Ekselan! Lòt kesyon an se pou Marijo. Èske ou ka di kilès Chalmay Peral\nte ye e kòman 1 mouri?»\n<<Chalmay Peral te yon gason vanyan, gason kanson, bonjan Ayisyen ki te\nrenmen Ayiti. Li pa t yon magouyè ni yon vandèdpeyi. Se te yon nèg ki te\ngen onè, ki toujou mache ak fyète. Li te toujou bwòdè kou rat men li pa t\npote kanson 1 pou bèl twal. Se te chèf yon mouvman peyizan ki te rele\n'Kako'. Li t ap goumen pou libere Ayiti anba grif Tonton Sam. Li te vle wè\n62\nSezon sechrès Ayiti (roman) ©E. W. Védrine\nyon Ayiti ki granmoun tèt li. Yon vandèdpeyi, magouyè, malpouwont ki rele\nKonze te trayi gwo ewo sa a. Malandren sa a te resevwa yon bèl sòm lajan\npou travay matyavèl sa a. Se konsa yo te rive asasinen I epi yo krisifye kò 1\nsou kèk mòso planch pou mete 1 avidèy dekwa pou fè moun ki t ap sipòte\nyo pè.>>\n1\n«Trè byen Marijo! Kounyeya se tou pa Sentaniz. Èske ou ka defini mo\n'kominis' ak 'kamoken' kijan tèm sa yo itilize Ayiti?»\n<Vrè sans mo 'kominis' lan sese yon sistèm sosyal kote se tout yon kominote\nki pou ta ap pataje byen yo olye se ta yon ti gwoup ki posede yo. Sou rejim\nPapa Dòk la, mo sa a vin gen yon lòt siyifikasyon. Nan Diksyonè AntiMakout, sa vle di 'moun ki kont zak malonnèt Papa Dòk yo; malere ak\npeyizan k ap goumen pou dwa yo epi yo di yo kont gouvènman'. Mo\n'kamoken' an, mwen kwè tèm sa a te kòmanse itilize apre siklòm Flora; se\nyon konprime yo te konn bay moun; li amè kou fyèl. Apre sa, makout yo te\nkòmanse itilize mo a lè y ap pale de moun ki kont Papa Dòk oubyen yo\nitilize 1 pou moun ki ta renmen Papa Dòk bay peyi a blanch.»\n«Trè byen Sentaniz! Mwen potko poze Ti Yàn oken kesyon. Ou prè pou\nyoun?»\n<Wi mèt!>\n<<Ti Yàn, site kèk gwo pwoblèm Ayiti ap travèse jounen jodiya.»\n63\nSezon sechrès Ayiti (roman) E. W. Védrine\n<<Mwen ka di gen pwoblèm sechrès ki fè anpil Ayisyen ap kite peyi a. Y ap\npouse do menm Ayisyen sa yo met deyò nan lòt peyi. Anpil Ayisyen ap pran\nkanntè al Miami, Naso, Giyàn Fransèz, Matinik eksetera... Tout kote w pase\nse zenglendo k ap pyafe, y ap fè krim tribòbabò, chèf ap abize peyizan.\nAnpil gouvènman pa sousye de pèp la. Se yon dal magouyè, vandèdpeyi,\nsouflantyou yo ye. Lame ak pèp la se lèt ak sitwon. Li pa la pou bay pèp la\npwoteksyon ak sekirite; se tire 1 ap tire sou pèp la tankou timoun k ap tire\nzwazo ak fistibal.»\n«Yon elèv ka wè Ti Yàn pa janm pale nan klas men li konn Istwa d Ayiti 1\nfen e byen. Trè byen!»\n«Yon kesyon pou Roro. Èske w ka di ki pousantay nan pèp la ki pa konn li\nak ekri e poukisa?»\nRoro kontinye kòmante sou kesyon enpòtan sa a ki gen pou wè ak pwoblèm\nedikasyon pandan plizyè deseni.\n<<Dapre envestigasyon moun save fè, yo di 85% popilasyon an iletre; sa vle\ndi yo pa konn bekounaba nan fèy malanga. Se pa pèp la ki chwazi pou pa\nkonn li ak ekri men fò 1 ta genyen yon ti limyè sou sa yo rele 'politik' e kijan\n1 makònen ak sektè edikasyon an. Politik se yon mo moun toujou ap evite\npale de li Ayiti. Depi lontan, anpil magouyè ak move gouvènman te\nzonbifye pèp la. Yo te mete yon baboukèt nan bouch li tankou yon cheval\noubyen yon bourik yo t ap bosale. Donk, bouch pèp sa a toujou rete fèmen.\nSi 1 pale, yo ka mete 1 nan prizon, yo ka touye 1. Li pè pou 1 ta denonse\nmalveyan k ap fè l abi, oubyen magouyè ki renmen yon sistèm koripsyon ou\n64\nSezon sechrès Ayiti (roman) E. W. Védrine\nesplwatasyon. Ti gwoup ki gen mayèt pouvwa a, anpil fwa, ta renmen bagay\nyo rete jan yo ye a: je yo klere epi je pèp la pete. Nan panse ti gwoup k ap\ngouvène a, se ta yon menas si tout Ayisyen ta rive konn li ak ekri. Se kòm\nyon ti gwoup konsèvatif ki ta renmen tout pou kont pa 1. Ti gwoup sa a pa ta\nrenmen oken konpetisyon ak lòt moun. Pa egzanp, nou ka pran Bwaye ki\nyon chèfdeta, yon magouyè, yon vandèdpeyi. Li di: 'Si je pèp la klere, sa ka\nmennen revòl.»\n<<Roro reponn kesyon an tankou yon liv li t ap li. Li pa manke yon liy. Trè\nbyen! Yon kesyon pou nenpòt moun: kijan Papa Dòk te mouri?»\nYon elèv kouri leve men 1.\n<Mwen menm mèt!» Sentaniz rele.\n<Oke, ale Sentaniz!»\n<Yo di se te yon sezisman li te fè ak yon dyare li te genyen.»\n<Bon, mwen pa di ou non men ou konn Ayiti. Anpil fwa yo pa di bagay yo\njan yo ye. Tonton an te fè yon gwo sezisman vre avan l mouri, men m pa ka\ndi si dyare a te touye I tou.>»\nAselòm gen yon kesyon kounyeya pou Majori.\n<<Majori, èske ou ka di nou sa yon diktati ye epi bay 2 egzanp?>»\n65\nSezon sechrès Ayiti (roman) ©E. W. Védrine\n<<Wi mèt! Yon diktadi se kote ki gen yon gouvènè sou pouvwa. Gouvènè sa\na se li ki sèl kòk chante, k ap fè e defè. Se yon gouvènè matyavèl. L ap fè\ntout sa k posib pou kenbe pouvwa a pou toutan. L ap kraze brize; anpil fwa,\nli elimine ènmi 1 oubyen moun ki pa renmen sa 1 ap fè. Li fè sa pou 1 ka\nlayite kò 1 kè pòpòz sou pouvwa. Li itilize konstitisyon peyi a kòm papye\nijyenik. Egzanp: diktati Bwaye a ki te dire vennsenkan ak diktati Papa Dòk\nla ki te dire prèske trantan.>»\n<<Trè byen Majori!»\nKounyeya, Aselòm gen yon kesyon pou tout klas la. Li mande elèv prete\natansyon a kesyon an epi leve men yo. Li mande yo esplike dat <7 fevriye\n1986», kijan pèp la te santi l e kijan Ayiti te ye apre dat sa a. Kat elèv leve\nmen yo. Li pral chwazi Sentaniz ki te leve men I an premye.\n«Okè, ale Sentaniz!»\n<<Se dat ke Makak la te kase. Pèp la te prèske gen trantan ak yon baboukèt\nnan bouch li. Se jou sa a li te respire san pwoblèm. Li te manifeste\nkontantman 1. Se jou machann kleren te fè milyon ven. Pèp la te bwè anpil\npou montre kontantman 1. Se te yon premye janvye espesyal nan mwa\nfevriye. Moun t ap mache de kay an kay pou swete 'bòn ane'. Moun bwè\nsoup joumou apre. Gen moun ki te rele jou sa a 'Dezyèm Endepandans'.\nAnpil moun t ap chante 'Ayiti libere! Ayiti libere! An souvni jou patikilye sa\na, anpil moun, kèk jou apre, achte yon ti mayo ki make 'Ayiti libere 7\nfevriye 1986'. Nan diskou Makak la te fè avan 1 kite peyi a, li di l ap kite\npouvwa a ak tèt li byen drèt pou evite twòp san koule. Anpil makout te pran\n66\nSezon sechrès Ayiti (roman) E. W. Védrine\nrak. Magouyè te sere makout lou yo pou pèp la pa t boule yo. Apre sa, yon\nbèl konstitisyon te ekri; kèk magouyè siyen 1 tou. Pati politik yo te kòmanse\nòganize yo pou eleksyon prezidansyèl an novanm lòt ane. Pandan eleksyon\nsa yo, makout pete fyèl anpil kretyenvivan nan Riyèl Vayan paske y apèsi yo\nt ap vote yon kandida ki ta, plizoumwen, satisfè dezi yo. Akoz krim makout\nyo, fason yo te tann pyèj sa a pou pèp la, eleksyon yo te vin ranvwaye pou\njanvye 1988. Magouyè yo te chwazi yon panzouyis popetwèl nan dezyèm\ntou eleksyon tèt chat la kòm 'prezidan konstitisyonèl d Ayiti'. Depi lè a, se\nmagouy k ap fèt sou do pèp la pou 1 pa janm chwazi yon lidè pou reprezante\n1. Se koudeta adwat koudeta agoch, jeneral magouyè, tafyatè, kriminèl,\njeneral fatra k ap monte desann tankou cheval mawon k ap garyonnen nan\nsavann pistach.>»\n<<Ekselan Sentaniz! Mwen kwè klas la te byen travay jodiya. Tout moun te\npatisipe e mwen devine tout moun pare pou egzamen an lendi. Konpliman!\nNou konnen istwa d Ayiti nou! M ap wè tout moun lendi. Pase yon bon\nwikenn!»\nAselòm sou pwen pou I kite saldeklas la; elèv yo ap fè I babay.\n<Orevwa mèt! Orevwa!»\nLekòl lage. Elèv yo kite klas la. Aselòm ap fè yon pale nan klas la ak tonton\n1, Sonson, ki sezi wè elèv briye sa yo. Imedyatman sa raple I lè I te laj yo ap\nrankontre kay Tonton Pyè pou tande istwa e pou aprann istwa d Ayiti.\n67\nSezon sechrès Ayiti (roman) E. W. Védrine\n<<Aselòm, monchè! Mwen pa janm wè elèv briye konsa. Chak kou m ap gade\nyo lè y ap reponn kesyon, mwen sonje lè m te timoun m ap reyini kay\nTonton Pyè chak aprèmidi: mwen menm, Mèsidye, Deliram, Dyelifèt e\ntandòt ankò. Pafwa w santi w ta tounen timoun tou lè w ap gade tilezanj yo,\nkòman yo gen yon swaf pou aprann malgre yo pa manje anyen pou al lekòl.\nAla bèl Ayiti ta bèl si tout timoun nan tout bouk te ka al lekòl! Lè m ap\ntande timoun sa yo (Marijo, Majori, Sentaniz, Roro, Rene), imedyatman sa\nraple m yon seri timoun lè m te Kapòl, yon seri timoun k ap kalewès e ki pa\nka al lekòl. Se sèl mwen ki santi kòman m rejwi pou m te vin chita nan klas\nou jodiya. Mwen te reyèlman detann mwen. Mwen eseye bliye mati m sot\npase nan batey Sendomeng. Se pa de bagay m aprann nan klas la jodiya!\nGen yon dal istwa Tonton Pyè te gen tan rakonte m tèlkòm istwa esklav yo,\nkolon fransè, ewo ayisyen kouwè Tousen, Desalin, Chalmay Peral epi m\naprann anpil de sa k ap pase Ayiti nan tan n ap viv kounyeya. Sa m aprann\nnan klas sa a se bagay moun pa tande nan radyo oubyen istwa ou tande\nmoun ap rakonte konsa konsa nan lari. Monchè! Yon moun aprann anpil vre\nlè 1 al lekòl. Kòm mwen gen tan fin granmoun, mwen t ap di si m te yon\nnonm save e si m te gen lajan, se touskilfo pou m ta ede sa yo ki pa konn li\nak ekri. Mwen ta kreye lekòl pou timoun, pou granmoun, epi m ta vwayaje\nnan tout bouk pou montre moun li ak ekri. Mwen ta anseye timoun istwa d\nAyiti. Mwen règrèt anpil dèske m pa t al lekòl pou m yon nonm save.»\nAselòm te mete zòrèy li an twonpèt pou tande Sonson, enterè I nan edikasyon\nbyenke I pa t gen yon chans pase nan oken lekòl fomèl pou I ta yon nonm ki\nkonn li ak ekri. Men se yon bagay estraòdinè pou jèn mèt sa a wè enterè\ntonton I montre nan edikasyon, e volonte I pou ta ede sa yo ki iletre. Aselòm\nankouraje Sonson pou l pa dekouraje aprann akoz laj li.\n68\nSezon sechrès Ayiti (roman) E. W. Védrine\n<<Tonton Sonson, yon moun ka aprann li ak ekri nenpòt lè, e kèlkeswa laj li,\nosilontan gen moun k ap ede I oubyen gen lekòl gratis pou 1 ale.»\nAnsuit, li kontinye pale plis sou edikasyon, kijan li menm gen siksè kote 1\nrive konplete etid segondè I pa mirak. Li mansyone kèk atik enpòtan nan\nkonstitisyon an, men yo jis la pou bèl pawòl. Gouvènman poko pran oken\nmezi konkrè pou vin ak bonjan chanjman nan sektè sa a pou bay moun aksè\na lekòl gratis.\n<«Anpil nan ewo ayisyen yo se nan di kèk ladan yo te aprann li ak ekri epi yo\npa t egoyis tankou yon seri avadra w ap gade jounen jodiya. Nèg sa yo te gen\nanpil devouman; yo te vle wè vrè pwogrè pou Ayiti.\nPwoblèm lekòl, se youn nan gwo pwoblèm ki egziste nan peyi a jodiya. Se\nmoun ki gen lajan ki kapab voye pitit yo lekòl oubyen ale nan bon lekòl.\nBon ou wè, mwen fin segondè m Lycée Pétion; se anba bonjan mannigèt\nmwen te antre nan lise sa a epi w tande se yon lekòl leta. Ou ta panse 1 gratis\nepi tout moun ta al ladan. Kaka rat dèyè bwèt! Lajan pale, kaka mache!\nAprann sa, gen 2 bagay isit yon moun dwe konnen: 'parenn' ak 'grinkbak'.\nSi w pa gen youn ladan yo, ou ka pran pàn tout bon. Mwen gen sizan nan\nPòtoprens. Lè m antre isit, m al enskri nan plizyè lise, konpoze pou antre\nlekòl, gen randevou ak direktè lekòl, piwèt adwat piwèt agoch. Tout piwèt sa\nyo se te bwote dlo nan pànye. Bagay yo te kòmanse mache piti piti pou\nmwen se lè m t ap ede kèk pitit vwazen toupre a kote tanzantan m ba yo ti\nleson patikilye. Paran timoun sa yo se malere, malerèz, machann nan lari k\nap eseye bat dlo pou fè bè nan Kwabosal men y ap fè tout sa yo kapab pou\n69\nSezon sechrès Ayiti (roman) E. W. Védrine\nbay pitit yo yon edikasyon. Pafwa, yo ban m ti manje epi yo lage yon ti\nkraze nan men m. Kèk nan vwazen sa yo gen zanmi ki t ap chèche moun pou\nede pitit yo ak devwa. Konsa, yo vin mande m si m ta enterese bay lòt\ntimoun leson. Monchè, se konsa m te jwenn kèk timoun pou travay ak yo,\nepi mwen ekonomize ti kòb. Kontak mwen yo vin miltipliye epi youn nan\nvwazin yo te byen ak yon sansè ki travay Lycée Pétion. Li prezante m bay\nsansè a yon jou epi m grese pat msye pou achte yon plas pou mwen nan lise\na. Se konsa m rive fè klas mwen la mirakilezman. Edikasyon se bagay\ngouvènman an ta sipoze fè moun kado e mwen kapab di se pa yon kado men\nsa te dwe youn nan devwa gouvènman an pou ta sousye de edikasyon chak\nmoun. Se yon bagay konstitisyonèl tou lè w li bèl atik sa yo nan konstitisyon\nan»\nAtik 32: Leta dwe degaje I pou tout moun jwenn bon fomasyon. Leta fèt pou\nli kontwole, si yo respekte dwa sa a. Se yon dwa tout moun genyen ni pou\nlespri yo anfòm, ni pou yo anfom. Ni pou yo kapab aprann dwa nan lavi a.\nNi pou yo kapab aprann byen viv, youn lòt. Ni pou yo kapab aprann travay\nnan avantay peyi a. Ni pou yo kapab gen yon bon metye nan men yo.\nAtik 32-1: Bon fomasyon pou tout sitwayen, sou kont Leta ak moun ki alatèt\nchak zòn peyi a. Se pou yo rive mete lekòl gratis pou tout moun. Se pou yo\nkontwole si moun k ap fè lekòl yo, alawotè, ni pou lekòl Leta, ni pou lekòl\nprive.\nAtik 32-2: Premye travay Leta, ak moun ki alatèt chak zòn peyi a, se fè yon\njan pou tout moun rive al lekòl. Se sèl jan yo va kapab mete peyi a sou wout\n70\nSezon sechrès Ayiti (roman) E. W. Védrine\npwogrè vre. Tout moun ki vle bay konkou nan travay sa a, fèt pou yo jwenn\nankourajman ak avantaj nan men Leta.\nAtik 32-3: Tout timoun dwe fè klas primè yo. Lalwa va di ki pinisyon yo\nprevwa lè sa pa fèt. Leta dwe bay elèv primè tout liv ak tou sa ki nesesè pou\nyo aprann, gratis.\nAtik 32-9: Leta ak moun ki alatèt chak zòn peyi a dwe fè mwayen posib yo,\npou tout granmoun nan peyi a, rive konn li fen, e rive konn ekri fen. Yo va\nankouraje tout lòt moun ki soti pou yo bay konkou pou sa.\nAtik 32-10: Lajan yon pwofesè dwe touche kòm salè, pou pi piti, dwe sifi pou\nbezwen l.\nAtik 33: Lekòl pou tout degre konesans, dwe lib. Men Leta gen pou\nkontwole kòman yo sèvi ak dwa sa a.\n1\nSan malere, malerèz, leta t ap tankou yon machin ki pran pàn gaz. Li kanpe\nepi 1 pa ka mache. Anpil moun ou wè k ap byen mennen, k ap byen manje, k\nap kouri bèl oto, se taks malere peye leta pou ti komès y ap fè nan\nKwabosal. Lajan sa a, yo sanble fè yon pil, epi 1 al nan Kontribisyon; de la\netan, yo mete 1 nan bank peyi a; yo peye moun k ap travay ak leta epi yo\ngaspiye rès la. Sa m vle fè w wè sèke leta te sipoze sousye de malere avan,\nba yo sa yo bezwen, bati lekòl pou pitit yo, bati yon seri kay pou yo rete,\nsant de sante pou yo, eksetera era... Gwo komèsan yo fè plis pase kenzan\nsan peye taks oubyen yo fè magouy yo peye yon ti kaka chat pa anba. Yo ta\nrenmen bagay yo toujou rete konsa: menm sistèm koripsyon ak\n71\nSezon sechrès Ayiti (roman) E. W. Védrine\nesplwatasyon an. Gen ase kòb nan peyi a pou leta ta bati lekòl, lopital ak kay\npou moun rete. Mwen poko al aletranje se vre, men m rankontre anpil\nAyisyen ki te aletranje, ki rantre Ayiti k ap di kòman bagay yo ye lòtbò dlo.\nMwen li liv tou sou sa epi m gade fim nan sinema kote m wè bagay ki\negziste aletranje. Se pa konnen yo pa konnen pwoblèm peyi a men se\nsolisyone yo pa vle solisyone yo. Anpil moun nan gouvènman an pase\naletranje; y al vizite; yo wè sa k genyen lòtbò dlo e ki pa egziste Ayiti; pouki\nyo pa di ann eseye kreye yon seri bagay Ayiti ki egziste aletranje? Avan, nou\nte kòmanse pale de edikasyon. Aktyèlman, peyi a gen 85% moun ki pa konn\nli ak ekri. Sa vle di sou chak 100 Ayisyen, gen sèlman 15 ladan yo ki konn li\nak ekri. Leta gen mwayen pou ta ede rès moun sa yo aprann li ak ekri men se\npa sa ki nan lide yo. Mwen kapab di ou sa, gen anpil filozòf ki fini epi ki p\nap fè anyen nan peyi a. Si te gen leta, leta serye, leta ki sousye de pèp la, yo\nta di: 'Nou pral kreye travay pou moun sa yo. Nou pral bati yon seri sant\nalfabetizasyon tout kote nan pwovens pou montre moun li ak ekri, epi n pral\nchèche mwayen ede yo pou bay tèt yo manje'». Gen anpil jenn gason tankou\nm ki ta renmen travay ak pèp la ak tout kè e ki ta renmen wè bèl bagay pou\nAyiti. Se ta touskilfo pou ta di 'wi' pou al ede lòt. Mwen konn diskite sa ak\nyon gwoup kondisip nan lise a, kijan n ta kontan fè yon seri bagay pou ede\nmoun nan peyi a ak jèn yo si toutfwa te gen yon gouvènman ki t ap ban nou\nbourad. Etan jenn gason, nou gen bèl ide se vre men nou pa gen lajan pou\nede lòt. Ide sa yo pou otan p ap efase nan tèt nou malgre mizè ki gen nan\npeyi a. Tanzantan, n ap anpile yo, n ap pran ide tou nan men lòt moun save\nki konsyan de jan bagay yo ye e ki ta renmen chanjman. Pa panse tout moun\nsave ta renmen wè bagay yo chanje. Ayiti gen anpil moun ki vwayaje nan lòt\npeyi, k al etidye aletranje epi ki tounen vin viv Ayiti. Yo konnen gen\npwoblèm ak koripsyon; yo wè yo men yo pa vle pale de yo oubyen yo\n72\nSezon sechrès Ayiti (roman) ©E. W. Védrine\nbenefisye de yo. Se sa m rele entelektyèl komokyèl, egoyis, soudevlope,\ntisousou. Lè w ap gade yon seri timoun sou Pòtay la k ap siye machin, k ap\nmande, gouvènman an te ka fè yon bagay pou yo, kreye òfelina pou yo, epi\nmet kantin nan òfelina sa yo. Anpil nan timoun sa yo pa gen paran; yo lage\nnan lari a. Yo ta ka sèvi peyi a demen si leta te sousye de yo. Anpil gen tan\ntounen vòlè ak kriminèl, yon danje pou sosyete a. Malgre pwoblèm grangou\ntout kote nan peyi a, gen kote nan pòtoprens manje ap gaspiye chak jou. Gen\ntip machin w ap gade, pa menm gen wout pou mèt yo kouri yo. Se tankou\nyon sòt biblo byen chè nan salon yo. Gen yon seri kote mwen konn vizite\nnan Pòtoprens, se tankou yon sòt paradi sou latè, yon seri bèl chato, gran lam\nmachin, jaden ak tout tip flè, gwo pisin, gwo baryè an fè foje, gwo bouldòg\nak bèje alman, epi gason lakou ak bòn fè kenken kote sa yo. Se kòmsi m ta\ndi w se lè w antre nan yon faktori kote yo fè boul bezbòl epi ou wè fanm len\nsou lòt ap koud boul. Moun rich yo ak leta konnen gen malere tou nan\nPòtoprens. Anpil nan bacha sa yo gen biznis yo Kwabosal. Lè w ap reflechi\ntout bon vre, w ap di depi lontan se nan Kwabosal pifò gen biznis yo, se la\nyo fè milyon ven; se plis malere k achte komès an gwo nan men yo pou al\nvann an detay. Men poukisa tout gwo komèsan sa yo pa kontribye pou rebati\nKwabosal, pou retire labou ladan 1, touye mouch, retire fatra, dezenfekte tout\nsantò epi netwaye anba galri magazen yo? Si yon moun reyèlman renmen\npeyi l, se pa sèlman chita sou wozèt li ap jwi men fò 1 wè sa k pa ka jwi yo\ntou; li ta eseye fè yon bagay pozitif nan sosyete a pou ede lòt moun.»\nSonson byen kontan tande tout kòmantè Aselòm yo sou edikasyon e tout mizè\nI pase pou I te gen yon edikasyon li menm lè l al Pòtoprens, kapital peyi a\nkote bagay yo pa fasil, fason anpil moun nan pwovens ta panse pafwa. Li\n73\nSezon sechrès Ayiti (roman) © E. W. Védrine\nreyalize l aprann yon dal bagay jis nan pale ak Aselòm paske I panse anpil a\npwoblèm peyi a ap konfwonte.\n<Gason! Lè yon moun pase lekòl epi 1 sousye de malere, de pwoblèm peyi 1,\nse bèl bagay. Mwen reyalize m aprann anpil bagay lè m pale avè w.\nTanzantan w ap eklèsi m sou reyalite Ayiti, se konsa m santi m ap wè pi\nbyen. Lè w ap panse vre, gen yon seri pwoblèm nan peyi a, e gen moun ki\npanse se konsa Bondye vle bagay yo. Men se lè w jwenn nèg save tankou w\nki konn enpòtans malere, nèg ki sousye de peyi yo, se lè sa a ou vin reyalize\nou te nan èrè. Pafwa m tande y ap preche kòman Bondye bon, nou tout se\npitit li. Mwen di: si nou tout se pitit li, ebyen malere se pitit li tou. Kesyon m\nap poze tèt mwen se: poukisa gen moun rich ak moun pòv? Poukisa nan\nsezon sechrès sa a gen kote manje an gaspiyay nan Pòtoprens epi gen moun\nki grangou sou Pòtay la, Site Solèy, Bèlè, Kwabosal, Soudal e tandòt kote?\nYoun nan prèch Ti Pè a mwen renmen tande lè w ap pase kasèt la, se kote\nmsye di: 'Kat la mal bat, fò li rebat; gen moun ki anba tab la, fò yo chita bò\ntab la'. Donk, lè w ap reflechi sou prèch sa a, ou vin reyalize se lèzòm ki\nmechan; se lèzòm ki pa sousye de pwochen 1. Ou fè m vin wè ke tout moun\nsave pa menm; genyen ki ta renmen wè bagay yo rete san chanje epi gen sa\nki ta renmen wè bagay yo chanje. Lè w ap gade yon nèg save tankou w, yon\nfilozòf ki fè etid segondè 1 epi ou p ap fè anyen paske ou pa gen lajan, ou pa\ngen parenn Pòtoprens. Si bagay yo te bon, si te reyèlman gen gouvènman ki\nsousye de jenn filozòf entelijan tankou w, gen anpil bagay ou ta ka fè pou\npeyi a. Lè m ap gade timoun sa yo w ap anseye, se ta touskilfo pou ta wè\nyon seri filozòf tankou w nan tout bouk nan peyi a k ap enstwi moun. Depi\nm piti m ap tande menm chante a: 'Ayiti se yon peyi pòv'. Epoutan, kòm ou\ndi, lidè yo konn pwoblèm sa yo men se vle yo pa vle solisyone yo. Lè w\n74\nSezon sechrès Ayiti (roman) E. W. Védrine\nrakonte m istwa kòman w antre Lycée Pétion, mwen sezi. Alò ou konnen m\nse nèg ki sot an pwovens epi m pa t janm gen chans al lekòl pou aprann li ak\nekri. Men mwen te toujou konnen depi yon moun rive Pòtoprens, li alèz, li\nka al lekòl fasil paske gen lekòl gratis, se sa m te toujou panse. Monchè,\ntande ak wè se de! Fò w konn la pou al la. Fò w konn jwe jwèt la; lè m ap\nreflechi sou yon seri kote nan Pòtoprens, m ap wè yon seri timoun mandyan\nnan lari, e sa k ap siye machin. M ap pale tèlkòm timoun sou Pòtay la, Site\nSolèy, Bèlè, Kwabosal, Soudal, timoun lamas, pi pa kapab yo, ou konprann;\nse lè sa a m vin wè reyalite a. Leta pa kreye anyen pou yo. Se pa yo ki\nchwazi ap drive nan lari. Ay! Lè yon nonm an pwovens epi 1 gen fanmi\nPòtoprens, ou pa konn sa y ap pran. Lè w byen panse, se pa ti lajan leta\nranmase nan men ti komèsan malere nan peyi a; ou pa konn kote lajan sa yo\npase. Lè w imajine, si bagay yo te bon vre Ayiti, yon nonm pa ta bezwen\npati al lòt kote. Li ta rete travay vye tè I isit epi chèche dlo pou wouze yo. Si\nleta te mete omwen yon ponp dlo nan chak bouk pou kòmanse wouze tè,\npwoblèm sechrès la t ap pran mwens pase senkan pou 1 solisyone. Malere\npeyizan konnen sa yo bezwen men yo pa vle ba yo 1. Malgre gen sechrès\nAyiti, nan anpil bouk mwen pase mwen wè yon sous dlo. Bon, mwen\nkonnen nou pa gen anpil tè plenn menm jan ak Sendomeng, men yo te ka fè\nbaraj pou kapte sous sa yo, fè yo monte mòn pou wouze tè nan mòn. M ap\ngade yon seri machin Sendomeng k ap travay tè; si peyizan ayisyen te gen\naksè a aparèy sa yo pou travay, mo sechrès la se yon mo moun pa t ap pale\nde li. Tout peyizan Ayiti, fanm kou gason, renmen travay men pa gen bonjan\nzouti pou travay menm jan mwen wè Sendomeng. Anpil Ayisyen mwen\nkonnen, nan anpil bouk ki pati, se akoz tè yo ke yo pa ka travay; yo pa jwenn\ntè pou travay; sa lakoz manke manje nan peyi a. Se rezon ki te fè mwen\nmenm, Mèsidye, Poulik ak Nènè kite Kapòl pou al Sendomeng. Pòv Poulik\n75\nSezon sechrès Ayiti (roman) E. W. Védrine\nak Nènè! Gade yo retounen Kapòl de men vid epi bagay yo vin pi mal. Kisa\nyo pral fè nan sid? Mèsidye menm, mwen pa konn si 1 monte si 1 desann, si\nkache Sendomeng, si yo pimpe I tounen Ayiti. Lè w reflechi tout bon vre, ou\nwè si te gen bon lidè nan peyi a depi lontan, peyizan ayisyen pa ta al pran\nsabò sa yo Sendomeng. Yo ta rete isit pou travay ti rès tè yo genyen. Malgre\ntou, mwen konnen bagay yo p ap rete konsa toutan. Fò sa chanje yon lè! Fò\nsechrès disparèt Ayiti, fò krim sispann, fò peyizan jwenn tout sa yo bezwen\npou pa kite peyi a!>»\nPou Aselòm, gen anpil bagay ki fè pati lavi chakjou ke nou pa aprann lekòl,\npatikilyèman pandan e apre 28 ane diktati a. Enfòmasyon te sou bonjan\nkontwòl. E jiskounye, yo pa anseye reyalite peyi a nan lekòl paske I ta fwase\nsa yo ki sou pouvwa ki nan koripsyon paske yo benefisye de sa.\n«Bagay sa yo, se pa nan lekòl ou aprann yo, tonton. Moun pa pale sa ki\nverite, sitou pandan e apre diktati ventuitan an. Tout bagay te sou kontwòl:\nlekòl, legliz, jounal, radyo, televizyon, bouch, anfen tout bagay ki ta bay pèp\nla enfòmasyon. Pou konprann bagay yo byen, fò w esperyanse yo, ou wè yo\nchak jou menm si ou pa pale de yo. Pa egzanp, mwen gen kondisip nan lise a\nki pase menm kalvè ak mwen. Genyen ki fèt la a nan Pòtoprens. Manman yo\nap bat dlo pou fè bè nan Kwabosal. Donk, vrè reyalite peyi a, se pa bagay yo\nte anseye lekòl pandan diktati a ni tou yo pa anseye 1 kounyeya. Kilès ki pral\npale ou de krim lame a ak zenglendo ap fè? Mesye sa yo se 2 kouzen jèmen;\nou pa pale papa youn mal devan lòt. Yo ta renmen ou avèg toutan epi w\ntoujou gen yon baboukèt nan bouch ou. Bagay sa yo, se ankachèt mwen\nkonn reyini ak kèk bon zanmi pou n pale yo. Si yo ta jwenn nou, nou ta mèt\ndi antèman n tou chante Fòdimanch paske depi w met pye nan labatwa sa a\n76\nSezon sechrès Ayiti (roman)E. W. Védrine\nepi w wè ou soti san w pa tounen vyann, ou mèt al di Bondye mèsi chak\nminit. Nan menm lise a, gen elèv ki te espyon tou, e fò m di ou sa fèt nan\nplizyè lekòl kote elèv vann elèv parèy yo pou lajan ak bèl machin. Espyon te\ntout kote ap fè santinèl: nan lekòl, nan travay, nan legliz, nan nayklib, nan\nlame, anfen tout kote. Se tip baboukèt sa a m ap pale a. Gen anpil elèv mwen\nkonnen ki disparèt; se pa lougawou oubyen sosyete sekrè ki pran yo kòm\nkèk moun konn panse anpil fwa, men se lòt elèv ki te denonse yo. Pafwa\nelèv espyon sa yo konn mache ak ti tepikòdè ankachèt pou pran vwa moun\npote ale. Donk, yon moun pa t ouvè bouch li konsa konsa pou 1 pale de\nreyalite Ayiti. Lè w pa wè yon zanmi, ou fè rapò lapolis. Bon, yo toujou di w\ny ap mennen envestigasyon, men yon envestigasyon manch long ki pa janm\nabouti a oken rezilta.>»\nSelon sa Sonson aprann deja nan men Aselòm, li gen yon sèl anvi aprann li\nak ekri; li panse sa enpòtan, espesyalman si l ap vwayaje al nan gran peyi.\nLi ta renmen konn li ak ekri non I avan I al aletranje. E ou pa janm konnen?\nLi ka ede lòt Ayisyen aletranje ki iletre.\n<<Aselòm, monchè gen yon bagay ou te di ki ban m anpil ankourajman; ou di\n'yon moun kapab aprann li ak ekri nenpòt lè, kèlkeswa laj li osilontan gen\nmoun k ap ede 1 oubyen gen lekòl gratis pou 1 aprann'. Lòt bagay ki ban m\nplis ankourajman toujou se lè w di tou 'anpil nan ewo ayisyen se nan di kèk\nladan yo te aprann li ak ekri'. Mwen di olye m chita nan kay la pafwa san fè\nanyen, pito m kòmanse pran ti leson tanzantan nan men w, aprann li ak ekri,\nepi aprann ekri nimewo tou. Mwen remake nan bank bòlèt la nèg yo fè yon\nmagouy ak mwen lotrejou. M t al jwe yon boul; li soti dezyèm lo epi yo peye\nm twazyèm lo, ki mwens kòb. Se apre m ap reflechi sou sa, epi pandan m t\n77\nSezon sechrès Ayiti (roman) E. W. Védrine\nap pale ak kèk nèg ki sot Okay, mwen reyalize sa. Mesye sa yo lizib. Mwen\ndi yo se tèl nimewo m te achte epi 1 fè dezyèm lo. Se jis apre m vin remake\nse twazyèm lo yo te peye m. Magouyè yo remake m pa lizib, yo dòmi sou\nmwen.»\nIstwa sa a, youn ki gen pou wè ak esplwatasyon moun ki iletre, touche\nAselòm anpil. Pa sèlman paske se yon temwayaj tonton I Sonson, men tou\nplizyè milye Ayisyen viktim oubyen magouyè esplwate yo nan sans sa a. Se\nyon plezi pou Aselòm kòmanse montre Sonson li ak ekri ak ti resous limite ke\nI gen deja.\n<Bon tonton Sonson, se tout yon plezi pou m kòmanse ak ou jodiya. Gen\nanpil moun ki pa konn li ke yo fè anpil abi. Ou se youn nan viktim sa yo.\nGen magouyè, se plezi yo sa pou esplwate moun ki pa konn li ak ekri. Lè yo\nwè je w klere, yo reflechi avan y aji. Mwen gen yon tablo la a ak kèk mòso\nlakrè; li pa tèlman gwo menm jan ak sa kote m anseye a, men n ap kòmanse\nitilize 1. Depi yon moun pale yon lang, li ka aprann ekri 1 fasilman. Tout sa\nyon moun di an kreyòl, li ka ekri 1 tou. Tout moun pale lang manman yo\navan y aprann ekri 1. Pa gen dout nan sa. Yon lang gen sa yo rele 'son'; sa\nvle di kijan yon mo an patikilye sonnen. Apre son, ou gen sa yo rele 'lèt'. Lè\nou kole kèk grenn 'lèt' ansanm, sa vin ba ou plizyè son. Lè ou divize plizyè\nson, sa rele 'silab'. Ban m ekri lèt ki reprezante son sa yo sou tablo a:\na, à, an, ch, d, e, è, en, f, g, h, i, j, k, 1, m, n, o, ò, on, p, r, s, t, u,\nV, W, y, Z\nTout lèt sa yo ki bay son diferan rele 'alfabè'. Ban m ajoute kèk son ankò:\n78\nSezon sechrès Ayiti (roman) © E. W. Védrine\nann, am, òn, onn, èn, èm, ou\nNan alfabè, gen sa yo rele 'vwayèl' ak 'konsòn’. Lè ou melanje yo ansanm,\nyo vin ba ou yon 'mo'. Anpil mo fè sa yo rele yon 'fraz'. Kounyeya, mwen\npral di yon seri mo epi m ap ekri yo. Pou chak mo sa yo, w ap fè yon fraz ak\nyo. Te m ba w yon egzanp:\n(mo) (fraz)\n'sechrès' Akoz sechrès la, peyizan pa jwenn manje.»\n<<Oke, mwen konprann. Ou mèt ale.» Sonson ajoute.\n<<Oke, te m kòmanse; m ap ba ou mo yo epi w ap fè fraz ak yo.>»\n'aletranje' Si pa t gen sechrès Ayiti, anpil Ayisyen ta pral aletranje kòm\ntouris.\n'Ayiti' Ayiti se peyi tout Ayisyen.\n'batey' Peyizan ayisyen sot pran souflèt nan batey yo.\n'chèf Chèf ap fè peyizan abi.\n'diktati Diktati taye banda 1 toutan solèy demokrasi pa leve.\n'edikasyon‘ Edikasyon dwe premye zouti pèp la.\n'endepandans Pèp la panse 7 Fevriye te dezyèm endepandans li.\n'egoyis Anpil Ayisyen egoyis.\n'entelektyèl' Se pa tout entelektyèl ki sousye de pwoblèm peyi a.\n'esklav Ayisyen travay kou esklav nan batey yo.\n'espyon' Espyon tout kote ap tande sa moun ap di.\n79\nSezon sechrès Ayiti (roman) E. W. Védrine\n,owe,\nTousen, Desalin, Chalmay Peral, Anri Kristòf se kat gwo ewo\nAyisyen.\n'fatra Kwabosal chaje ak fatra.\n'gouvènè' Anpil gouvènè ayisyen se magouyè.\n'grangou Grangou pa dous.\n'grinbak Devan grinbak, magouyè pa fè bak.\n'istwa Yo pa anseye vrè istwa d Ayiti nan lekòl Ayiti.\n'kamokenʻ Kamoken pa danse kole ak Papa Dòk.\n'kandida Se yon seri kandida ki pral defann patri pòch.\n'klas Mwen sonje Tonton Pyè lè m ap gade timoun yo nan klas la.\n'komèsan Anpil gwo komèsan pa peye taks.\n'kominis' Nan Diksyonè Anti-Makout, mo kominis lan vle di: moun ki\nkont zak malonnèt Papa Dòk yo.\n'komokyèl' Ayiti plen entelektyèl komokyèl.\n'konstitisyon' Konstitisyon se papye ijyenik diktatè.\n'koripsyon Magouyè renmen koripsyon.\n'koudeta Koudeta agoch, koudeta adwat.\n'krim' Lame ak zenglendo fè anpil krim.\n'Kwabosal' Se nan labou Kwabosal anpil gwo komèsan gen biznis.\n'lafen' Lafen touye anpil moun ak bèt.\n'lame Lame sa a ak pèp la se lèt ak sitwon.\n'lekòl' Leta te sipoze mete lekòl nan tout peyi a.\n'leta Anpil leta nan magouy.\n'liberasyon' Pèp la bezwen liberasyon 1.\n'libere Ayiti va bèl lè 1 a libere.\n'makout' Makout pa ladan.\n'malere Malere pa vye chen.\n80\nSezon sechrès Ayiti (roman) E. W. Védrine\n'malpouwont' Malpouwont yo kontinye ap mache sou moun.\n'mannigèt Y ap fè mannigèt pou pèp la pa janm gen yon lidè.\n'matyavèl' Yon diktatè se yon gouvènè matyavèl.\n'mizè Fò mizè fini Ayiti!\n'Sendomeng' Sechrès la fè anpil peyizan al Sendomeng.\n'panzouyis Panzouyis yo panse pèp la enbesil.\n'parenn Si ou pa gen yon parenn oubyen grinbak nan Pòtoprens ou ka\npran pàn.\n'peyizan' Yo vòlè tè peyizan yo.\n'pimpe Zotobre dominiken ap pimpe braseros* yo Ayiti.\n'politik Moun pa pale de politik Ayiti.\n'popetwèl Apre koudeta a, yo chwazi yon prezidan popetwèl.\n'save Gen moun save ki egoyis epi ki magouyè.\n'sechrès Sezon sechrès la fè anpil peyizan kite peyi a.\n'soudevlope' Move gouvènè soudevlope Ayiti.\n'tire Fò lame sispann tire sou pèp la!\n'Tonton Sam' Chalmay Peral te yon ewo ayisyen ki te lite pou wete\nAyiti anba grif Tonton Sam.\n'vandèdpeyi Anpil chèfdeta ayisyen se vandèdpeyi.\n'zenglendo Lame ak zenglendo se kouzen jèmen.\nSonson reyèlman santi I kontan pou nouvo desizyon I sot pran an, desizyon\npou I kòmanse yon pwogram alfabetizasyon avèk èd neve l, Aselòm.\n«Ay! Monchè, afè konn li se reyèlman yon gwo koze. Gade tout sa m gen\ntan aprann! Mwen santi tanzantan lespri m ap ouvè. Se kòmsi m ta di w yon\n81\nSezon sechrès Ayiti (roman) E. W. Védrine\ntan ki te maske epi 1 kòmanse demaske lè solèy ap leve.» Sonson di ak\nkontantman.\n<<Tonton Sonson, mwen pa janm gen yon elèv entelijan tankou w. Ou gen tan\nkenbe tout bagay sa yo nan tèt ou?» Aselòm felisite 1.\n«Bagay yo tèlman reyèl, mwen pa konnen lè ide yo vin nan tèt mwen.\nEpitou m aprann anpil lè timoun yo t ap reponn kesyon nan klas la ak ti\nkonvèsasyon n te vin fè apre sa. Mwen te gen yon anvi aprann. Se kòmsi m\nta di w yon tè sèk ki te bezwen lapli; lè tè sèk sa a vin jwenn lapli, ou santi w\nta pwofite plante tout plan w te genyen sere. Ay monchè! De grenn je yon\nnonm ka ap klere epi 1 avèg. Se konsa m santi m te ye avan m te kòmanse\nvin nan klas ou a. Se tankou yon vwal ki te kouvri je m. Tanzantan m santi\nvwa 1 sa a prale.>»\n<<Sa w di a gen yon enpòtans totalkapital lè w ap analize 85% pèp la ki gen 2\ngrenn je men ki avèg. Gen yon vwal ki kouvri je 1 men se pa li k mete 1.\nAnpil moun gen menm swaf ou te genyen an men yo pa ba yo bwè.>»", "description": null, "domain": "poetry-site", "date": "2025-11-11 00:59:18", "url": null, "image_url": null}
{"text": "SEZON SECHRÈS AYITI - CHAPIT 5\n\nNènè ak Poulik rive Pòtoprens apre inèdtan. Tout pasaje yo desann Pòtay\nSenjozèf, toupre Legliz Senjozèf. Yo parèt yon ti jan grangou; donk yo deside\nal manje yon bagay nan ti restoran touprè a. Pandan y ap mache kèk mèt\nkonsa pou al nan restoran an, se konsa yo pral kontre ak Sonson ansanm ak\nneve I Aselòm. Se te gwo sezisman pou Nènè ak Poulik jou vandredi sa a. Li\nte anviwon dezè nan aprèmidi.\n<<Ey, Poulik! Gade jan nèg sa a sanble ak Sonson! Ondire se msye.>» Nènè\nsoufle 1.\n<Ann pwoche pi pre pou wè si se li !» Poulik mande.\nNènè ak Poulik sanble yon moun Sonson rekonèt tou.\n<<Ki nèg sa yo? Se pa Nènè ak Poulik?» Sonson mande ak yon souri.\nToulètwa sezi epi yo bay akolad.\n<Mezanmi! Kijan w fè abouti Pòtoprens, Sonson?» Nènè mande.\n«Monchè Sonson, lè nou te vin pèdi kontak nan semèn yo t ap pimpe\nAyisyen Ayiti a. M t ap di kote Sonson dwe ye.» Poulik kòmante.\nSonson kontinye pale, l ap di zanmi yo kijan I kite Sendomeng epi l abouti\nPòtoprens kote I fè ladesant kay neve l, Aselòm.\n52\nSezon sechrès Ayiti (roman) E. W. Védrine\n<«Monchè, mwen pran nouvèl la yon jou davans. A! M gen tan ranje kò m.\nMwen te gen yon zanmi dominiken ki rele Pedro. Se yon bon vye\nDominiken. Msye gen lòt zanmi ayisyen epi 1 degaje 1 nan kreyòl tou. Li fè\ntrafik laba a. Li kondi ti otobis epi 1 gen lòt tỉ biznis sou kote. Mwen gen tan\nfè yon jan m pale ak li rapidopresto epi 1 lage m toupre fwontyè Dajabon. De\nla etan, mwen mache al Wanament epi m pran machin lage m Pòtoprens.\nMwen konn kote Aselòm te rete Pòtoprens lan, yon koridò ki pa lwen ri\nSenmaten. Li pa twò lwen ak Pòtay Senjozèf. Lè m rive nan estasyon, mwen\nmache al la. Aselòm te gen yon randevou Lise Petyon; mwen ret tann li. Se\nnan lekòl sa a li fè segondè 1. Se msye k ap ede m adwat agoch depi m rive\nPòtoprens. Li gen yon zanmi k ap regle yon afè vwayaj pou li pou 1 al\nMiyami. M ap wè tou si m te ka pran kanntè ansanm ak li pou lage kò m\nlaba a. Mwen vin sot Sendomeng ak yon ti kòb. M ap degaje m peye vwayaj\nla. Ann antre nan restoran an n a pran yon bagay, epi n a pale plis.>»\nYo toulètwa antre nan restoran an. Sonson kòmande twa mayi ak twa\nlimonad epi yo kontinye pale pandan y ap tann kòmann yo fè a.\n<<E nou? Kòman nou te degaje n antre isit?» Sonson mande Nènè ak Poulik.\nNènè ap bay detay kijan yo te mete lapat sou yo nan batey yo solèy kouche lè\ngad dominiken siprann yo.\n<«Monchè Sonson, vakabon yo mete lapat sou nou nan batey kote n t ap dòmi\nan. Se tankou m ta di w yon grap vòlè ki parèt sou nou solèy kouche. Vye\nrad travay nou te sou nou. Nou te tèlman fatige apre n fin travay, rive n rive\n53\nSezon sechrès Ayiti (roman) E. W. Védrine\nlakay, nou nèke pase yon bagay nan bouch nou epi n al kouche. O o! Apre\nyon dezèdtan konsa, m tande yon frape nan pòt la ‘bow, bow!. M al ouvè\nepi m wè gen kat gad dominiken ak zam alamen ap rele: «Vamos, vamos\npara Ayiti! Vamos!». Se konsa yo te pran n. Nou pa t gen tan pran anyen. Yo\nvin nan yon ti bis tankou ti bis ki fè Kafou yo. Mesye yo kondi n al met yon\nkote ki te gen Ayisyen. Se kòmsi m ta di w yon sòt depo kote yo anpile yo lè\nyo fin arete yo. Kote sa a te plen gad ame k ap veye yo. Apre yon dezèdtan,\nyon gwo bis vin parèt epi yo anbake nou tout ladan pou voye Ayiti. Se gwo\nchans nou te genyen bis sa a pa t chavire tèlman chofè a t ap kouri. Bis sa a\nte byen chaje ak gason, fanm, timoun, timoun nan tete. Se pa ti kriye anpil\nmoun t ap kriye. Anpil te gen men nan machwè ap egzanminen. Non sèlman\nyo pouse do nou mete deyò, men tou yo vòlè tout sa n te genyen. Pandan n te\nnan bis la, nou t ap pale ak yon nèg ki sot pre ak Kwadèboukè. Se nan vil sa\na bis la te gen pou 1 debake nou tout, nan mitan vil Kwadèboukè menm,\ntoupre ti pòs polis la. Monchè Sonson, se tankou m ta di w se yon zanj\nBondye te voye vin delivre m ak Poulik. Misye rele Osma. Papa 1 te yon\ngrandon moun respekte nan Laplèn. Osma te vin al Sendomeng akoz sechrès\nnan Kwadèboukè. Li vin dezabitye ak la nèt lè 1 retounen sot Sendomeng. Li\nwè tout bagay tèt anba nan peyi a. Se mande I al mande yon gad nan ti pòs\nKwadèboukè a ki machin pou 1 pran pou al Titonmble. A! Mwen kapab di w\nmwen mache ak chans anba pye m. Youn nan nou pa t gen senk kòb. Osma\nse nèg ki trè entèlijan tou; se nèg ki konn demele 1. Pap yon machin vin\nparèt! Li ta pral yon kote ki rele Grantye; fo ou pase Titonmble touprè kay\nOsma pou al la. Bis la rete toupre n epi n monte 1. Osma chita devan, kote\nchofè a; nou menm, nou monte dèyè. Li esplike chofè a sitiyasyon nou,\nkòman nou sot Sendomeng tout sa. Chans pou nou, chofè a konn papa l; yon\ngrandon ki rele Omàn. Yo prèske gen menm non. Chofè a rete pou nou\n54\nSezon sechrès Ayiti (roman) E. W. Védrine\ntouprè kay Omàn epi n desann. Rive n rive, grann Osma t ap kòde yon kòd\nnan lakou a. Li kite kòd la pou 1 al fè kafe pou nou. Pandan nou t ap pale ak\nOsma, papa 1 retounen sot fè yon chabon yon kote. Se te yon sipriz pou tout\nmoun. Sonson, kwè m si w vle, malgre bagay yo p ap mache byen se vre, yo\nte byen resevwa nou. Moun nan chak ti bouk voye manje ban nou. Nou pase\nnuit lan kay Osma epi lè n ap kite Titonmble, moun nan bouk la bay papa\nyon ti kòb ban nou pou peye machin.»\n<«Sonson, monchè jan Nènè rakonte w la, se te reyèlman yon mirak lè n te\njwenn ak Osma.»\n«Mesye, kòm nou fatige, pouki n pa ret dòmi kay Aselòm aswè a epi n va\ndesann nan sid demen?» Sonson sijere.\nNènè twouve ide Sonson an bon paske li menm ak Poulik toujou santi yo\nfatige apre vwayaj la; y ap gen tan pou yo pale pandan yo an tranzit\nPòtoprens.\n<<Se yon bèl ide vre wi Sonson!» Nènè di ak kè kontan.\nVwayaj Sendomeng lan kraze yo anpil. Janm Poulik toujou ap fè I mal\ntèlman I te kwense nan otobis ki t ap sot Sendomeng lan. Sonson konnen tou\nPoulik fatige anpil.\n«Mwen wè 1 ap detire kò 1 tanzantan.» Sonson ajoute.\n55\nSezon sechrès Ayiti (roman) ©E. W. Védrine\n<Kòm ou konnen m p ap rete Pòtoprens pou anpil tan, lè m rive Kapòl, m ap\nfè yo prepare yon bon beny fèy pou delache tout manm mwen yo. Hey!\nMoun yo pral sezi lè yo wè nou.>» Poulik di ak kè kontan.\nSonson panse beny lan ap yon bon bagay, e l ap ede.\n«Wi, beny lan ap bon pou ou, pou delache manm ou yo. L ap bon pou\nponyèt akjanm ou yo,» Sonson ajoute.\nSonson ap adrese l a konpè Nènè; l ap di l ke l ap rete Pòtoprens pou yon\nbon ti bout tan toujou jiskaske I fin regle yon afè vwayaj pou al Miyami e ke\nsa pa nan entansyon I pou l ta fè yon vizit nan sid. Li anvi wè moun yo\ntankou yon tè sèk ki anvi lapli. Men jan bagay yo ye nan peyi a, nanpwen\ntravay, nanpwen manje epi ensekirite blayi tout kote; donk, li dwe fè sa I\nkapab pou lage kò I kote dlo a koule pi fre.\n«M ap fè Aselòm ekri yon lèt pou mwen pou m voye bay Dyelifèt; konsa, li\nva bay moun Kapòl nouvèl mwen.» Sonson ajoute.\nLavèy y ap pati nan sid la, Sonson fè Aselòm ekri lèt la pou li pou I voye bay\nDyelifèt. Men sa lèt la di:\nDyelifèt monchè,\nKijan ou ye? Sa gen lontan depi ou pa pran nouvèl mwen se vre. Fò m di w\nse pa bliye mwen bliye w. Akoz jan bagay yo ye Ayiti, nèg sanse pa t ap fè\nanyen. Mwen te oblije al Sendomeng. Se pa renmen yon nèg ta renmen kite\npeyi l ak vye fanmi I dèyè men ou oblije reziyen w pran lavi a jan 1 ye kòm\n56\nSezon sechrès Ayiti (roman)E. W. Védrine\ngason pou ale yon lòt kote. Trè souvan mwen reve m nan jaden Kapòl ap\ntravay nan eskwad, nan kòve ak moun nan bouk la tèlkòm Ti Pòy, Elifèt,\nBeniswa ak Deliram. Kijan Ateralya, Asefi ak Tonton Pyè ye? Salye Kenòl\npou mwen. Di I mwen te konn wè kouzen I lan Mèsidye souvan. Batey kote 1\nte ye a pa t tèlman lwen ak pa m nan. Mwen vin pèdi kontak li semèn lè yo te\nkòmanse voye Ayisyen tounen Ayiti a. Mwen te annik pran nouvèl gad\ndominiken t ap arete Ayisyen pou voye Ayiti. Mwen chape poul mwen\nimedyatman. Chans pou mwen, m te gen yon zanmi dominiken ki rele Pedro;\nse msye ki lage m yon kote toupre fwontyè Dajabon, pre Wanament. De la\netan, mwen degaje m al Pòtoprens. Donk, mwen ka di se ak de men vid\nmwen antre Ayiti menm jan ak anpil lòt Ayisyen. Chans pou mwen lè m rive\nPòtoprens, yon kote ki rele Pòtay Senjozèf, zanzatann mwen tonbe sou Nènè\nak Poulik, toupre yon restoran. Se te gwo sezisman pou mwen paske m pa t\nkonnen si yo t al nan kache lòt kote Sendomeng oubyen si yo te retounen\nAyiti. Mwen te gen tan pran ti kòb mwen epi m sove ak tout rad travay sou\nmwen. Tout afè m rete Sendomeng. Alò Aselòm apèn fin desann bakaloreya.\nLi pase egzamen bakaloreya a. Bon, li pase men ou konnen... gen yon dal\nfilozòf nan peyi a k ap grate santi. Se pa fòt yo; pa gen travay. Aselòm gen\nyon zanmi k ap regle yon biznis vwayaj pou li pou wè posiblite pou I ta pran\nkanntè al Miyami. Avèk ti kòb mwen sot Sendomeng lan, olye pou m ta\ndesann Kapòl pou al achte yon ti tè ak kèk bèt, mwen wè I ta pi bon pou al\nnan yon lòt peyi. Se vre mwen poko desann nan sid e mwen p ap gen tan\ndesann nonplis, men m te rankontre kèk nèg Okay sou Pòtay Senjozèf nan\nyon bank bòlèt pandan m t al jwe kèk boul. Yo rakonte m kijan sitiyasyon an\nmalouk anba a; pa gen manje, anpil moun ap mouri lafen; se Matinik y ap\neseye lage kò yo. Selon sa yo di m, sechrès la fo tout bon nan sid. Mwen\nespere yon lè Bondye va delivre nou, nou va gen yon gouvènman ki sousye\n57\nSezon sechrès Ayiti (roman) E. W. Védrine\nde tout peyizan, yon gouvènman ki va jwenn yon solisyon nan kriz, mizè,\nkrim peyi a ap travèse. M ap kite ou kounyeya. Mwen pa konnen kilè n ap\nwè. Mwen salye tout moun Kapòl. Se zanmi w Sonson ki p ap janm bliye ou.\nSonson mete lèt la nan yon anvlòp. Li sele l epi I bay Nènè l.\n<Nènè monchè, silvouplè remèt Dyelifèt lèt sa a nan plan men pou mwen. Sa\na, se pou nou manje nan wout.» Sonson ba 1 lèt la.\n<<Mèsi konpè Sonson.» Nènè remèsye I pou tep la epi 1 met lèt la nan valiz li.\nNan demen, vè onzè, Aselòm ak Sonson akonpaye yo al nan Estasyon Sid.\nNènè ak Poulik pran nan kòb yo te genyen an pou achte pen pote pou fanmi\nyo.", "description": null, "domain": "poetry-site", "date": "2025-11-11 00:59:29", "url": null, "image_url": null}
{"text": "SEZON SECHRÈS AYITI - CHAPIT 4\n\nNènè ak Poulik antre sot Sendomeng. Gad dominiken te mete lapat sou yo.\nYo pa t konnen si yo arete Mèsidye. Gad yo te debake, sanzatann, sou yo\npandan yo t ap dòmi nan batey kote yo te ye a ak tout vye rad travay sou yo.\nGad yo pa t ba yo dwa pran anyen. Yo sèlman di yo: «Vamos para Ayiti». Yo\nmete yo nan yon bis chaje kou Legba ak lòt Ayisyen yo te gen tan arete deja.\nBis sa a te chaje ak fanm, gason, timoun e timoun nan bibon. Timoun sa yo\nfèt Sendomeng, men gouvènman dominiken pa janm rekonèt yo kòm pitit tè\na; menm batistè yo pa ba yo. Se pa de kriye yo t ap kriye pandan vwayaj la\npoutèt yo t ap retounen Ayiti de men vid paske gad dominiken vòlè tout afè\nyo nan batey yo, epi yo pa t ba yo dwa pran anyen. Bis la te lage yo nan\nmitan vil Kwadèboukè, anviwon onz kilomèt de Pòtoprens. Nènè ak Poulik\nrankontre yon Ayisyen nan bis la ki rele Osma; msye se moun Titonmble,\nyon bouk nan Kwadèboukè. Peyizan Titonmble te sezi wè Osma paske yo gen\nlontan depi yo pa t pran nouvèl li. Tout moun te gen dlo nan je lè Osma ak\nde mesye yo te rakonte sa yo sot pran Sendomeng. Yo pase yon bon moman\nkay Osma. Lè yo t ap kite Titonmble, anpil moun nan vwazinaj la kolekte kòb\npou ede Nènè ak Poulik peye machin pou retounen nan sid. Moun nan bouk\nla te pote manje pou Nènè ak Poulik.\n<«Mwen gen uitan depi m kite Kwadèboukè. Mwen wè peyi a tèt anba lè m\nfin desann bis la. Mwen di Bondye mèsi nou fè yon bon vwayaj paske bis la\nte chaje ak moun epi chofè dominiken an t ap kouri tout boulin depi 1 fin kite\nSendomeng. Tann mwen yon ti moman! M pral mande gad la kèk\nenfòmasyon,» Osma kòmante.\n44\nSezon sechrès Ayiti (roman) E. W. Védrine\nOsma mache anviwon 400 mèt nan direksyon ti pòs la pou l mande ki\nmachin pou I pran pou lage I Titonmble. Nènè ak Poulik kanpe ap tann li.\n<<Gad la di se la a pou n rete tann machin ki pral Grantye; y ap lage n\nTitonmble.» Osma rapòte.\nAprè anviwon inèdtan ap tann machin, yon kamyonèt ki pral Grantye parèt.\nLi rete epi yo monte. Osma di chofè a yo sot Sendomeng de men vid, yo pa\ngen lajan. «Sa gen inèdtan, yon bis dominiken lage n nan mitan vil\nKwadèboukè, toupre ti pòs la.». Li mansyone ke de zanmi l yo vin ansanm ak\nli. Yo se moun nan sid, li menm li sot Titonmble. Li te kite Titonmble pou al\nSendomeng, sa gen uitan. Sitiyasyon laba a pa bon pou Ayisyen; gad\ndominiken ap ranmase Ayisyen pou voye tounen Ayiti. Bagay yo pa t ap\nmache byen pou li Titonmble; donk I al Sendomeng.\n<<Kilès ki paran w Titonmble?» chofè a mande Osma.\n<<Mwen se pitit Omàn. Se yon abitan ki gen anpil tè nan bouk la ak nan\nTeleferi.>» Osma reponn ak fyète.\nChofè a rive Titonmble. Li estope toupre kay Omàn. Nènè, Poulik ak Osmа\ndesann epi yo remèsye chofè a.\n<Bon, nou pa gen bouch pou ta remèsye w. Kay Omàn se kay ou kounyeya.\nNenpòt lè ou fè yon estope la a, ou ka pase pran yon gwòg.» Osma remèsye 1\nankò.\n45\nSezon sechrès Ayiti (roman) E. W. Védrine\n«Oke, pa gen pwoblèm Osma!» chofè a reponn.\nChofè a kontinye al Grantye. Pandan Osma ap fè yon ti mache pou antre\nlakay li, se konsa I apèsi Grann Dèdè chita ap kòde yon kòd.\n<<Bonjou, Grann Dèdè!» Osma salye granmè 1.\n<Kilès sa a?» Grann Dèdè mande.\n<«Grann, se pitit ou, Osma. Mwen vin sot Sendomeng». Osma reponn.\nYon gwo sipriz pou Grann Dèdè; men dwat li nan machwè 1, ap panse\npandan I ap gade pitit pitit li Osma san rete.\n<<Osma, ban m wè ou pitit! Se ou menm? Mizè ap touye nou isit; se gwo\nchans ou jwenn grann ap viv toujou. Ban m nouvèl ou pitit! Apa figi a rale,>»\nGrann Dèdè ajoute.\nEpi l souri bay Nènè ak Poulik ki kanpe kèk mèt de manmzèl. De mesye yo\npa sanble moun nan zòn lan.\n«Kibò yo moun?» manmzèl mande.\n<<Se 2 zanmi ki te Sendomeng tou. Mwen jwenn yo nan bis la. Yo se moun\nnan sid, yon kote ki rele Kapòl. La pa lwen ak Vyebouk.»\nPoulik ak Nènè pwoche toupre Grann Dèdè pou salye l.\n46\nSezon sechrès Ayiti (roman) E. W. Védrine\n<<E lekò grann?>»\n«Enben, mwen la toujou wi pitit mwen yo. Chita non. M pral fè kafe pou\nnou, mesye. Nou mèt kontinye pale ak Osma. M ap vin talè.» manmzèl di ak\nyon vwa tranble.\nGrann Dèdè fè yon vire al nan kizin. Li limen dife pou I fè kafe pou yo.\nOmàn t al fè yon chabon yon kote; misye vin parèt pandan twa mesye yo ap\npale.\n<<Kilès mwen wè la a? Se pa Osma?» Omàn mande.\nTe gen yon silans absoli pandan youn t ap anbrase lòt ak dlo nan zye yo.\nOsma fè Nènè ak Poulik fè konesans ak papa l.\n<<Bonjou tonton!» Nènè ak Poulik salye Omàn.\n<«Kòman nou ye, pitit mwen yo?»\n«Enben, nou di Bondye mèsi n ap viv toujou pou traka n sot pase\nSendomeng. Osma te tankou yon zanj ki vin delivre nou.» Nènè reponn.\n<<Nou rankontre 1 nan bis la. Alò, nou t ap pale ansanm epi 1 di ke 1 se moun\nKwadèboukè nan yon bouk ki rele Titonmble. Nou se moun nan sid. Nou pa\nkonn pèsòn Kwadèboukè. Bondye delivre n lè n te rankontre Osma. Li di\nnou rete fè yon poze lakay li avan n retounen nan sid.» Poulik ajoute.\n47\nSezon sechrès Ayiti (roman) © E. W. Védrine\n<<Ki kote nou moun nan sid la ojis?» Omàn mande Nènè ak Poulik.\n<<Nou soti nan yon bouk ki rele Kapòl. La pa tèlman lwen ak Vyeboudaken.»\nNènè reponn.\n<<Wi pitit mwen. Mwen tande pale de Vyeboudaken. Papa m te konn di m li\nkonn tout zòn sa yo lè 1 te nan gad d Ayiti.»\n«Donk, pwochèn fwa se va tou pa w pou vizite bouk sa a» Poulik ajoute.\nOmàn souri.\n<Ou pa janm konnen; si Bondye ban m opòtinite, m ap fè sa. Pitit mwen yo,\nnou lakay nou; mete n alèz!»\nGrann Dèdè fin fè kafe a; I ap vin sèvi yo.\n<<E kadè a?» Grann Dèdè mande.\n<<Nou la wi grann.» Nènè ak Poulik reponn.\n«Omàn, ou wè Osma? Se gwo sezisman m fè lè Osma parèt isit maten an.\nMwen te gen tan dekonèt li. M te chita la a epi m tande yon moun di:\n<<Bonjou Grann Dèdè!». M di nan kè m gen lè se Wolnè ki gen tan tounen\nsot Koten paske I t al regle yon afè lajan la. Mwen t ap kòde yon zoren epi m\nmete 1 la; m tande moun nan di: 'Se pitit ou Osma, m vin sot Sendomeng'.\n48\nSezon sechrès Ayiti (roman) E. W. Védrine\nMwen sezi. Si 1 pa t di m kilès li ye, m t ap bliye I tèlman m wè 1 mèg.\nEnben, fin bwè kafe a pou 1 pa frèt. N a gen tan pale.>»\nGrann Dèdè retounen lakizin. Li kite mesye yo ap pale anba tonèl la ak\nOmàn.\n<«Bon, pitit gason m yo, ban m nouvèl kòman bagay yo ye Sendomeng»>\nOmàn mande, epi 1 kontinye pale.\n<Isit se chak jou m ap wè popilas moun ki sot Sendomeng, bis ki chaje ak\nAyisyen y ap transpòte sot nan peyi sa a. Pa gen manje pou bay moun sa yo;\npa gen anyen nan peyi a. Tout bagay koute tèt nèg. Ti rès tè ki rete yo prèske\nfin vann. Si w bezwen yon ti kòb, pa gen lòt mwayen pou ta jwenn li. Ou\noblije vann ti mòso tè ou genyen. Mwa pase a, m sot vann twa kawo tè pou\nte fè antèman papa m. Pa gen bèt pou vann paske pifò ladan yo fin mouri.\nYo pa jwenn anyen pou manje. Anpil moun Titonmble fin mouri. Anpil jenn\ngason pati al Miyami, Bahamas, nan lòt zile ak sa k te gen tan al\nSendomeng. Se konsa bagay yo ye isit. Se ti chabon an mwen oblije fè pou\nvann e menm bwa pa fasil pou jwenn fè 1. M voye chabon an vann nan\nmache. Ak ti kòb sa a, ou ka achte mayi moulen ak grès. Lè ou gade\nsitiyasyon an vre, se pa renmen moun yo ta renmen pati kite Titonmble, men\nyo pa gen chwa; fo yo manje. Mwen sonje lontan kijan bagay yo te ye\nLaplèn. Mwen pa ka di se te yon paradi, men ou te konn jwenn kèk patat ak\nlèt pou kenbe w avan w al nan jaden. Te gen legim agogo. Li te difisil pou\njwenn moun ede w keyi tomat, obèjin, kalalou pou al vann Timache. Lè w\nap sonje bagay sa yo, se tankou se nan yon rèv ou ye. Ay! M ap di w sa pitit\nmwen, peyi a fini kounyeya.»\n49\nSezon sechrès Ayiti (roman) E. W. Védrine\nOsma ap rakonte papa I kòman zotobre dominiken ap ranmase Ayisyen pou\nvoye tounen Ayiti, kijan y ap travay di nan batey yo kote y ap bat dlo pou fè\nbè. Li mansyone tou move tretman Ayisyen jwenn, yon bagay li konpare a\nesklavay nan tan lakoloni.\n«Monchè, papa, se tankou chat mawon y ap chase Ayisyen Sendomeng. N\nap mande sa nou fè ki pa bon. Yo fè konnen se nou menm Ayisyen ki fè\nDominiken pa ka jwenn travay; y akize n de tout bagay. Pòv Ayisyen! Se dlo\ny ap bat pou fè bè laba a. Nou travay kou bourik nan batey yo. Se kòmsi m\nta di w se istwa nèg ayisyen y ap rakonte w epòk Fransè yo te mete yo nan\nesklavay. Si se pa t nou menm, anpil Dominiken pa t ap gen yon peso nan\npòch yo. Si pa t gen Ayisyen ki t ap koupe kann, tout aktivite la t ap bloke.\nMen lè w ap gade chèf dominiken, mwen kapab di ke yo engra paske yo pa\nrann kont ke malere dominiken pa t ap fè travay n ap fè yo. Lòtbò a se kòmsi\nse nan pak kochon w ap dòmi, orespe figi w! Ou rete nan ti joupa, nan labou\nkaka bèf ak kaka kochon, kote mayengwen ap viv. Si pa aza ou ta malad epi\nw wè ou siviv, se gwo chans ou ta genyen. Donk, se konsa bagay yo ye pou\nmalere ayisyen: travay kou bèt chak jou, mal dòmi, mal nouri epi yo pa\nrespekte ou. Si lakay te bon, si te gen moun ki sousye de nou depi lakay, se\npa nan eta sa a nou ta ye lòtbò a. Se menm mizè a Nènè ak Poulik sot pase.\nMen yo la kòm temwen.»\n«Bon, Tonton, Osma di ou sa nou sot pran Sendomeng. Se bagay tèrib.\nByenke nou pa t nan menm batey ak li men nou te vizite anpil lòt; se menm\ntraka a Ayisyen ap pase. Nou kite laba a de men vid; nou poko konnen\n50\nSezon sechrès Ayiti (roman) E. W. Védrine\nkòman n pral nan sid paske nou pa gen senk kòb pou peye machin.» Nènè ak\nPoulik esplike.\nOmàn fè yon kèt pou mesye yo nan bouk la pou yo ka peye machin pou al\nnan sid. Lèfini I remèt yo lajan I kolekte a.\n«Mesye, sa a se moun nan bouk la ki voye 1 ban nou pou n peye machin.»\nOmàn bay chak yon anvlòp.\n<«Tonton Omàn, nou pa gen bouch pou ta remèsye w pou tout sa ou fè pou\nnou. Moun nan bouk la ban n manje epi gade yo voye ti kòb pou n peye\nmachin. Tout bagay sa yo se gras a ou menm moun Titonmble konnen. Mèsi\nBondye n te jwenn ak Osma. Depi bagay yo ta kòmanse bon, n ap retounen\nvin rann ou vizit.» Nènè ak Poulik remèsye I anpil.\n<<Pa gen pwoblèm pitit mwen yo. Titonmble se kay nou kounyeya.»\nOmàn ak Osma kondi yo mete sou teras pou pran machin al Pòtoprens. Len\nbay lòt akolad epi yo bay lanmen. Yon kamyonèt ki sot Grantye vin parèt epi\nyo monte ladan. Len fè babay pou lòt.", "description": null, "domain": "poetry-site", "date": "2025-11-11 00:59:39", "url": null, "image_url": null}
{"text": "SEZON SECHRÈS AYITI - CHAPIT 3\n\nSamdi aprèmidi. Gagè ap kòmanse a katrarè. Moun kòmanse reyini. Anpil\nmachann, anpil moun soti nan diferan bouk tèlke Tounad, Moriso, Lasalin,\nSannayi pou vin gade kòk k ap voye zepon. Mèsidye rive bonè nan gagè a.\nPandan I ap pran yon gwòg, I apèsi Deliram k ap achte tablèt.\n«Konpè Deliram! Konpè Deliram! Menm bò isit,» Mèsidye rele.\n<O o! Gade konpè Mèsidye! Depi kilè w rive nan gagè a?» Deliram di ak\nsipriz.\n<A! Mwen rive la a yon bon ti kadè. Potko menm gen anpil machann ki te\nkòmanse vini. Ou konnen nèg vin dezabitye ak isit. M panse gagè t ap\nkòmanse pi bonè. Kòm mwen pa prese, mwen t ap fè yon ti ale vini pou wè\nsi m pa jwenn kèk vye zanmi m te konnen avan m t al Sendomeng.»>\nPandan Deliram ap pale ak Mèsidye, lòt mesye yo t ap swen kòk yo, ba yo\nmayi, netwaye zepon yo, soufle tafya sou yo. Mèsidye gen yon remò ki pran I\ndèske I sot Sendomeng de men vid pa menm 2 kòk panyòl.\n<<Monchè Deliram mwen mòtifye, se nan kè m pou ta ye pou ta konprann\nkijan m tris. Lè w ap gade m antre sot Sendomeng ak de men vid san m pa\nvin ak de kòk. Se yon bagay tèrib konpè m!» Deliram sekwe tèt li.\n31\nSezon sechrès Ayiti (roman) E. W. Védrine\n«Konpè Mèsidye, pa fatige kò w. Di Bondye mèsi dèske I ba ou sante epi ou\nvivan toujou. Ou se yon nonm ki gen bèl ide, ki vin sot Sendomeng ak bèl\nide pou peyizan. W ap toujou ka ede nou yon lè.» Deliram rekonfote 1.\nPlis moun kòmanse ap vini, gagè a kòmanse boure ak moun. Dyelifèt vin\nparèt pandan Mèsidye t ap pale ak Deliram.\n<<Gade konpè Mèsidye ak konpè Deliram! Ban mwen nouvèl nou, kòman\nnou ye?» Dyelifèt salye yo ak emosyon.\n<<Nou la, n ap debat konpè.» yo reponn.\n<Kounyeya, konpè Mèsidye fin dezabitye ak afè gagè paske 1 fè dizan li pa\nwè bagay konsa.» Dyelifèt di san 1 pa doute.\nMèsidye fè yon ti souri lè Dyelifèt fin di sa epi I kòmante.\n<«Gen gagè tou Sendomeng. Men gagè lakay se gagè lakay. Se la ou jwenn\ntout vye zanmi w pou pale ak yo, pou pran yon gwòg ansanm ak yo. Apre\ndizan yon nonm fè aletranje, ou pèdi tout bagay sa yo; se kòm yon vid ki nan\nkè w. Mwen kapab di malgre sitiyasyon peyi a ak sechrès k ap touye nou,\nmwen santi vid sa a kòmanse konble lè m ap wè vye zanmi m yo ke m pa t\nwè depi lontan. Lakay se toujou lakay kèlkeswa jan lakay ye.»\nPandan mesye yo ap pale, Dyelifèt ofri yo yon gwòg.\n32\nSezon sechrès Ayiti (roman) E. W. Védrine\n«Talè m ap vini konpè m yo. M pral achte yon gwòg pou nou nan men\nAsefi.>\nLi fè yon ti mache al kot Asefi pou I achte gwòg la.\n<<Kòman w ye kòmè Asefi?>\n<<Bonswa konpè Dyelifèt! E lekò?» Asefi mande.\n<M toujou la ap dangoye kòmè; sechrès la poko touye nèg. Mete twa gwòg\npou mwen silvouplè. Talè m a peye w.»\n<<Pa gen pwoblèm, konpè Dyelifèt!>»\nAsefi ba li twa kòn plen gwòg. Msye fè yon deplase pou retounen pale ak\nzanmi I yo. Chak pran yon kòn gwòg; yo lage ti tak atè, kòmkwa pou pa\nbliye mò yo epi yo leve kòn yo anlè ansanm pou swete chak sante.\n<«Sante! Sante konpè m!» len swete lòt.\nPandan y ap bwè, se konsa Elifèt, Toto, Ti Pòy parèt ak kok yo anba bra yo.\nDyelifèt fè Deliram siy kòmkwa pou I ta chanje konvèsasyon paske l t ap\npale de vòlè. Imedyatman, Deliram gen tan konprann tout bagay. Misye\nchanje konvèsasyon kote l ap pale de kòk, kok kalite, kòk choublak, kòk\nzenga, kok kayèt, kok panyòl, move kòk ak bon kok.\n<<Ala yon bèl kòk Elifèt genyen!» Deliram felisite 1.\n33\nSezon sechrès Ayiti (roman) E. W. Védrine\nDeliram ap pase men sou kòk Elifèt la apre I fin di sa.\n<M ap swen yo chak jou konpè m pou wè si yo ta ban m yon ti kòb pou m al\nSendomeng. Se rèv mwen.» Elifèt di ak yon souri epi 1 kontinye pale:\n<<Se rèv mwen. M p ap fè anyen isit. Se sechrès k ap minen nou. Bagay yo se\npa tankou lontan. Yon nèg te konn vann jounen, bout kadè, travay nan\neskwad ak ti gwoup asosye pou fè ti kòb. Bagay sa yo prèske pa egziste\nankò. Mwen gen yon fanm ak senk pitit. Mwen pa ka rete chita ap grate santi\nchak jou. Tout jenn gason m te konnen, prèske tout fin kite isit pou al\nSendomeng dèyè lavi miyò. Lòtbò a pi bon pase isit. Mwen p ap kite\ngrangou touye m Ayiti, fò m al la. Menm si m pa rete anpil laba a, men m a\nfè yon ti kòb epi m va retounen lakay pou m achte yon ti tè.»\nDyelifèt ri kò pèdi apre Elifèt fin di sa. Elifèt yon ti jan pa kontan paske\nDyelifèt ap ri; li panse se moke msye ap moke l.\n«Konpè, sa m di w la se bagay serye wi. Ou konnen mwen menm Elifèt se\nnèg serye; m pa janm ranse.>»>\nDyelifèt gade Deliram epi yo touse ansanm kòmkwa se kleren an ki ta\ntrangle yo, men yo konn Elifèt se yon chat de pye. Kilès ki ta pran l oserye?\nAfè seryozite I ap pale a se pawòl tafya. Pandan yo kanpe ap pale, Dyelifèt\nmande Elifèt, Toto ak Ti Pòy si yo pa ta renmen pran yon gwòg. Mesye yo\ntwò kontan reponn wi. Li fè yon deplase I al pran kat gwòg nan men Aseft.\n34\nSezon sechrès Ayiti (roman) E. W. Védrine\n<<Asefi, touche twa gwòg yo. M ap pran kat ankò. Fè yon sèl touche. Men 10\ndola!>» Dyelifèt lonje kòb la ba li.\nAsefi touche pou sèt gwòg epi I remèt Dyelifèt rès monnen 1.\n<<Mèsi kòmè m!» Dyelifèt pran rès monnen l.\nDyelifèt foure rès monnen I nan pòch li epi I mache pote gwòg la bay zanmi l\nyo.\n<Kenbe konpè m! Men pa ou!» Dyelifèt di pandan 1 ap distribiye gwòg la\nbay chak.\n<Mèsi konpè Dyelifèt!» yo sekwe tèt yo.\nYo chak lage yon ti gout atè epi yo leve kòn yo anlè pou swete bòn sante.\n<<Sante! Sante!» yo di ak kè kontan.\nPandan y ap bwè, Elifèt kontinye ap pale men ni Elifèt ni Toto ni Ti Pòy\npotko konnen si Mèsidye retounen sot Sendomeng. Yo pral sezi. Mèsidye te\nfè yon deplase, se konsa li vin parèt.\n<<E kadè a konpè m yo? Kòman nou ye?» Mèsidye salye yo.\n<<Nou la ap viv» yo reponn.\n35\nSezon sechrès Ayiti (roman) E. W. Védrine\nMèsidye parèt kòm yon moun etranj pou Elifèt, Toto ak Ti Pòy. Deliram ak\nDyelifèt rekonèt sa; li mande mesye yo si yo sonje moun sa a. Nèg yo ap\ndevine, kontinye devine. Lè yo pa ka sonje kilès, li di: «Nou tout bwè pwa, se\nMèsidye.»\n<<Se ou menm sa Mèsidye? Se ou, pitit?»\n<<Se mwen menm Mèsidye Lerison. Si pou m ta di nou kòman m kontan wè\nnou tout, nou pa t ap kwè m. Mwen fè dizan Sendomeng. Nou konnen dizan\npa dis jou, dis semèn ni dis mwa. Mwen di Bondye mèsi mwen vivan toujou\nmalgre tout bagay.» Mèsidye reponn ak kè kontan.\nRetou Mèsidye se yon bagay enkwayab pou Elifèt, pansan ke I gen tan bliye\nyo Ayiti. Se yon rèv pou Elifèt.\n<<Se tankou yon rèv pou nou. N ap di Mèsidye fin byen Sendomeng; li bliye\nnou; li bliye si n egziste. Monchè, mizè, sechrès ak zenglendo prèske fin\ntouye nou isit. Si yon nonm wè 1 ap viv toujou, se yon mirak. Prèske tout\nplan bèt fin mouri. Grangou ap touye granmoun kou timoun. Mwen Elifèt, si\nm vivan toujou se yon bagay mwen pa ka esplike w. Pafwa mwen konn fè\nyon semèn san manje. Sa k te fè m mal anpil, se lè m wè mizè touye Tonton\nPyè ak zenglendo ki te touye Kenòl. Ay! Monchè, nou pèdi de bon moun\nnan bouk la. Sa frape tout moun; lè w ap gade yon granmoun kou Tonton\nPyè. Se te yon granmoun san lanvè san landrèt. Si kèk timoun ta di w yo pa\nkonn tonton sa a, ou mèt konnen yo soti byen lwen nan lòt bouk. Mizè pote\ntonton an ale, sa gen twazan; li te gen katrevenkenzan lè 1 mouri. Tonton Pyè\n36\nSezon sechrès Ayiti (roman) E. W. Védrine\nte granmoun se vre men se yon nèg ki te toujou an sante e yon moun ki te\nbyen enganm. Li pa t janm konn malad. Tonton an rive nan yon pwen kote\nvye kò a pa ka jwenn lanouriti tankou nan tan lontan pou kenbe 1; msye pa\nka kenbe ankò. Ay! Grangou pa dous non!\n<<Monchè konpè Elifèt, lè m antre sot Sendomeng, sa m wè Ayiti mwen pa\ngen bouch pou pale. Sa yo di m ki pase dèyè m, si m pa t gason mwen t ap\ntonbe kriz.» Mèsidye esplike.\n<<Ou fè dizan laba a, ou fin gran nèg, fin rich, alèz nèt, pale panyòl byen. M\nap mande si ou pa t wè Sonson, Nènè ak Poulik. Se twa bon vye nèg ki te\nkonn travay nan eskwad ansanm ak mwen.>»\n<Mwen te konn wè yo souvan. Batey kote yo te ye a pa t tèlman lwen ak pa\nm nan. Mwen vin pèdi kontak yo nan semèn chèf dominiken kòmanse pimpe\nAyisyen Ayiti.>»\n«Sa w ap rakonte m la a, konpè Mèsidye? Kòman y ap pimpe Ayisyen\ntounen Ayiti a? Kisa yo fè? Te kwè se ede y al ede Dominiken. Kòmsi w vle\ndi m se pa vizite ou vin vizite nou?» Elifèt mande.\n«Konpè m, mwen te pami Ayisyen yo pimpe tounen Ayiti yo. Peyi w se\ntoujou peyi w kèlkeswa jan 1 ye. Se la ou gen vye mòso tè w, vye fanmi ak\nzanmi w.»\nMèsidye kontinye bay ti detay sou lè I kite Ayiti.\n37\nSezon sechrès Ayiti (roman) E. W. Védrine\nte <<Lè m kite isit pou m al Sendomeng, se pa t kontan m te kontan men se\nyon sitiyasyon. Jan bagay yo te ye Ayiti, m pa t gen chwa. Mwen te oblije fè\nyon jan, mwen pran yon ponya nan men defen Kenòl pou m te bay yon\nmoun ki t ap regle vwayaj la pou mwen. Sa te vin mache epi m pati al\nSendomeng ansanm ak anpil lòt Ayisyen ki ta pral la. Mezanmi m ap di nou\nsa, tande ak wè se de. Te gen yon bourara Ayisyen ki t ap kite Ayiti pou al\nSendomeng. Lè w ap gade jan bagay yo ye nan peyi nou, ou pa ka di\nAyisyen antò lè y ap depeyize. Mwen t ap pale sa lotrejou ak konpè Deliram,\nkonpè Dyelifèt ak koòmè Rozita. Mwen t ap di yo esperyans mwen sot fè\nSendomeng, sa malere ayisyen ap pran laba a se bagay yon nonm pa ka pale\nde sa.>>>\nWè Mèsidye fas a fas nan gagè a konvenk Elifèt ke I te antò konsènan\nestereyotip pozitif li de Ayisyen k al Sendomeng.\n<<Monchè konpè Mèsidye, tande ak wè se de vre. Lè m te fèk parèt nan gagè\na ansanm ak Toto, Ti Pòy, mwen t ap di konpè Deliram ak konpè Dyelifèt\nkòman m ap wè si m te ka sanble yon ti kòb pou m pati al Sendomeng. Pètèt\nbagay yo ta pi bon pou mwen lòtbò a. Mwen te wè mesye yo yon ti jan ap ri\nm lè m di sa. Yo panse se ranse m t ap ranse. Mwen potko konnen si ou te\nretounen sot Sendomeng e ke se pouse Dominiken ta pouse do Ayisyen\nlòtbò a. Poukisa menm y ap pimpe Ayisyen tounen? Sa yo fè?»\nMèsidye raple Elifèt de Tonton Pyè, mèt tout moun konnen nan bouk la ki te\nanseye anpil timoun istwa. Malgre I pa t konn ni li ni ekri, yo te konsidere I\nkòm nèg save zòn nan. Li mete Elifèt okouran tou de sitiyasyon aktyèl\nbraseros ayisyen nan batey Sendomeng.\n38\nSezon sechrès Ayiti (roman) E. W. Védrine\n«Monchè Elifèt, mwen pa konnen si ou sonje lè defen Tonton Pyè te konn\nrakonte n istwa lè yo t ap chase Ayisyen Kiba. Anpil Dominiken gen\npwoblèm tou Sendomeng. Ak rate travay la, se pa tout ki alèz. Chèf\ndominiken akize malere ayisyen kòmkwa se akoz yo menm ki fè gen anpil\npwoblèm tèlkòm rate travay Sendomeng. Yon dal tentennad, pawòl tafya ki\nfè moun ri; sa pa vle di pou otan se kè w ki kontan men radòt yo pa gen oken\nsans. Mwen ka di ou mwen travay laba a kou bourik men m pa regle anyen\nserye, m pa ekonomize anyen ditou. Ou travay kou bèt: maten, midi swa nan\nbatey la. Ti kòb yo ba ou a se kòm yon ti kras manje ki pa ka menm bouche\nyon twou dan epi w depanse 1 la pou la. Yo pouse do anpil Ayisyen mete\ndeyò san yo pa t gen tan pran anyen. Menm gad dominiken sa yo vòlè afè yo\nak ti lajan yo. Gen fanm w ap gade ak timoun sou bra yo ki fèt lòtbò a; y ap\nvoye yo tounen Ayiti. Sa fè lapenn. Gen pitit Ayisyen ki fèt nan batey yo;\nmalnitrisyon touye yo paske yo pa ka jwenn manje pou manje, genyen ki\ntibèkile. Pa menm gen planch pafwa pou fè sèkèy pou antere timoun sa yo lè\nyo mouri. Anpil fwa, se nan tach yo vlope yo lè yo mouri epi yo lage yo nan\ntwou. Chak jou, se goumen n ap goumen ak kochon pou n dòmi; y ap pouse\nnou, y ap raboure nat nou. Ou oblije dòmi chak swa ak yon fwèt nan men w.\nDonk si bagay yo te miyò isit, se tankou touris tout Ayisyen ta pral\nSendomeng.»\n<<Ay! Yon nèg se tande w tande peyi etranje. Ou pa konn sa malere ayisyen\nap pran lòtbò dlo. Mwen santi m frèt tankou yon bout glas lè ou fin rakonte\nkòman Ayisyen ap viv nan batey yo konpè Mèsidye. Èske sechrès la menm\njan laba a?» Elifèt mande.\n39\nSezon sechrès Ayiti (roman) © E. W. Védrine\n<«Monchè Elifèt, menm si gen moun pòv Sendomeng, mwen p ap ka konpare\nlaba a ak Ayiti malgre se yon sèl tè.>»\nMèsidye kontinye pale, li konpare de peyi yo epi l mansyone sitiyasyon\npeyizan ayisyen.\n«Kòm ou poko al Pòtoprens pou ta gen yon ide de yon kote ki rele Lewogàn.\nLi pa tèlman lwen ak Pòtoprens. Konpè Dyelifèt konprann mwen paske 1 te\nkonn mennen bèf al la lè 1 te jenn gason. Monchè kote sa a ki rele Lewogàn\nnan, se yon kote ou te konn wè gwo chan kann lontan, chan mayi, manje\neksetera... Sendomeng gen chan kann kote w gen dwa fè tout yon jounen ap\nmache ladan yo, gen traktè lòtbò a k ap raboure tè pou plante kann. Konsa,\npeyizan dominiken fè mwens èfò pou travay latè. Depi m fèt, se ak ti hou,\nsèpèt, pikwa m wè peyizan isit ap travay. Se yon bagay ki te konn fè m\nlapenn lè m te konn ap gade Tonton Pyè k ap voye pikwa, bab li byen\nblanch, ren 1 mare byen sere ak 2 kòs bannann. Se gwo aparèy sa yo peyizan\nAyiti bezwen pou travay ak ponp dlo pou wouze tè. M ta parye ak ou si\npeyizan nan tout bouk ta jwenn bagay sa yo pou travay, sechrès pa t ap\nbetize ak nou. Anpil moun ak bèt pa ta mouri. Peyi a pa ta gen tan tounen\nyon dezè. Men ou konnen, Ayiti se yon kote ki chaje ak moun egoyis ki ta\nrenmen tout pou kont yo, plen pòch yo epi zafè pòv malere. Se peyizan nou\nye; nou pa leta; nou pa t pase sou ban lekòl. Nou konnen sa nou bezwen men\nyo pa janm ban nou 1.»\nElifèt bay esperyans Mèsidye sot fè nan Sendomeng nan valè, kòm yon moun\nki konprann pwoblèm peyizan.\n40\nSezon sechrès Ayiti (roman) E. W. Védrine\n«Konpè Mèsidye, ou se yon nonm ki pase aletranje, ki pase mizè ansanm ak\nnou epi ki konprann nou. Si tout Ayisyen pa t egoyis, si tout leta, tout nèg\nsave t ap ede nou menm peyizan, nou ta gen yon bèl peyi; yo t ap respekte\nAyisyen lòtbò dlo; sechrès pa t ap fè peyizan ayisyen pati kite peyi a pou al\npran imilyasyon sa yo lòtbò dlo. Bagay sa yo, n ap pale de yo ant nou menm\npeyizan; gouvènman ta ka fè mete n nan prizon oubyen yo ta ka fè touye n si\nyo ta tande n ap pale konsa. Depi w ap pale de pwoblèm peyi a, pwoblèm\npeyizan, yo di ou se kominis, ou kont gouvènman, ou sesi ou sela. Moun sa\nyo pa renmen tande pale verite e verite se lwil I ap toujou rete sou dlo. Yo pa\nrenmen tande verite paske yo nan magouy; yo ta renmen nou fèmen dyòl\nnou toutan, kase fèy epi kouvri krim y ap fè.>»\nMèsidye dakò ak kòmantè Elifèt yo. Epi I vin ap pale de kijan rejim Papa\nDòk la wè kominis. Li mansyone tou yon tèrib aksidan ki te pase kèk peyizan\nayisyen Sendomeng e leta ayisyen pa t fè anyen nan sa.\n<<Mwen dakò ak ou konpè Elifèt. Lè m te jenn ti gason sou Papa Dòk, yo te\nkonn ap pale de kominis, kominis toutan. Yo te montre w kominis yo tankou\nse baka yo ye. Yo toujou montre ou tout bagay ki pa bon annafè ak kominis.\nLè sa a nan tout kote Ayiti, makout t ap chèche kominis ak kamoken tankou\nchen chas k ap chase chat mawon. Kòm timoun, ou pa t reyèlman konnen sa\nk ap pase, donk ou konn kontan lè yo kenbe yon moun ke yo di se kominis\noubyen yon kamoken. Men se jodiya lè ou wè chèf magouyè, chèf k ap rele\npeyizan kominis lè malere sa yo ap pale de abi y ap fè yo, se lè sa a ou vin\nkonprann ki sòt baboukèt yo te mete nan dyòl yo pou donte yo dekwa pou pа\ndenonse malveyan sa yo. Youn nan pi move nouvèl mwen te pran etan\nSendomeng, se lè m te tande kòman malandren, makout, magouyè,\n41\nSezon sechrès Ayiti (roman) E. W. Védrine\nmalveyan, malpouwont te masakre plis pase 500 peyizan nan Janrabèl. Yo te\npeyizan parèy nou k ap travay di lè yo te fin vòlè vye tè yo epi yo t ap\nreklame dwa yo. Magouyè yo di se kominis yo ye, fò yo elimine yo. Se\nkonsa yo te tann yon pyèj pou yo nan yon reyinyon yo t ap fè. Pou magouyè\nsa yo, pou bon peyizan seswa ou se magouyè parèy yo, w ap vòlè tou\noubyen y ap fè ou abi epi w di mèsi bokou, ou pale de byen pou yo. Konsa,\nou pa kominis men ou se yon bon sitwayen. Pèp ayisyen se yon pèp anpil\ngwo chèf te zonbifye depi lontan. Se kòmsi m ta di w yon bourik ki nan\nbosal toutan; makiyon an pa janm wete kadye yo nan je bourik sa a. Pwovèb\nla di <zonbi goute sèl, li pa mande rete». Anpil peyizan kòmanse wè sou ki\nbit yo kanpe; yo kòmanse wete lasi nan je yo e yo kòmanse wè klè. Y ap\ndòmi toujou men yo pa mouri. Lòt aksidan tèrib ki te rive ankò, se te yon\nkamyon ki t ap bwote Ayisyen epi 1 chavire Sendomeng. Plis pase karant\nAyisyen te pèdi lavi yo. Toulède gouvènman yo te okouran trajedi sa a. Yo\nte fouye yon gwo twou lage kadav sa yo san sèkèy. M ap di si reyèlman te\ngen gouvènman Ayiti ki reprezante tout Ayisyen, demach ta fèt pou mete\nkadav sa yo nan mòg epi voye oubyen achte bèl sèkèy Sendomeng pou ta\nmete yo, epi transpòte yo Ayiti pou antere. Se malere ayisyen yo te ye menm\njan ak nou: moun ki ta pral koupe kann tou. Lè w ap reflechi sou bagay trajik\nsa yo, sa ba w yon demanjezon ki rann ou enkòfotab. Menm aksidan sa a te\nka rive m tou lè m te kite Kwadèboukè m pral Sendomeng ak anpil lòt\nAyisyen.>»\n<<Sa se yon bagay reyèlman tèrib lè nou te pran move nouvèl sa a nan radyo,\nkonpè Mèsidye. Tout moun nan bouk la te mete de men nan tèt ap rele\nanmwe. Gouvènman an te okouran de tout bagay sa yo men yo toujou di y\n42\nSezon sechrès Ayiti (roman) E. W. Védrine\nap mennen envestigasyon pou wè dekiprevyen. Se toujou menm kaka rat\ndèyè bwèt yo!» Elifèt esplike.", "description": null, "domain": "poetry-site", "date": "2025-11-11 00:59:51", "url": null, "image_url": null}
{"text": "SEZON SECHRÈS AYITI - CHAPIT 2\n\nDyelifèt ta renmen konn nouvèl lòt zanmi l yo ki te pati al Sendomeng.\nMèsidye te konn wè Nènè, Poulik ak Sonson souvan men li vin pèdi kontak\nyo yon semèn avan yo te kòmanse chase Ayisyen. Ak esperyans Mèsidye\naletranje, li pa vle vwayaje al lòt peyi ankò, men I prefere rete Ayiti, sa l fè l\nfè. An menm tan, li pa kont sa yo k ap kite Ayiti, k ap eseye pran chans pou\nlavi miyò lòt kote. Mèsidye aprann anpil aletranje, e li swete ke I ta yon bèl\nide si chak Ayisyen ta vwayaje al lòt peyi epi retounen Ayiti pou met an\npratik sa yo obsève.\n«Konpè Mèsidye, ou pa janm rankontre ak lòt mesye yo Sendomeng?>»\nDyelifèt mande.\n«Konpè Dyelifèt, pou di w laverite, mwen te rankontre Nènè, Poulik ak\nSonson. Mesye sa yo te nan 2 batey ki pa tèlman lwen ak kote m te ye a.\nMwen te konn wè yo souvan» Mèsidye reponn.\nMèsidye ap bay plis detay sou sa k pase kèk jou avan gad dominiken te mete\nlapat sou li e kisa I aprann.\n<«Depi nan semèn yo te kòmanse kouri dèyè Ayisyen, mwen vin pa wè yo\nankò. Mwen pa ka di ou si se kache yo kache Sendomeng oubyen si yo\nretounen Ayiti. Yon sèl bagay mwen konnen sèke yo t ap viv toujou avan yo\nte mete lapat sou mwen. Mwen espere y ap viv toujou kit yo kache\nSendomeng kit yo retounen Ayiti. Lakay se toujou lakay kèlkeswa jan bagay\nyo ye. Apre esperyans mwen Sendomeng, mwen mande padon. Kèlkeswa\n25\nSezon sechrès Ayiti (roman) E. W. Védrine\njan sitiyasyon an ye, monchè Dyelifèt mwen pa wè mwen menm ki pral lòt\npeyi. Anpil moun ap pale de Miyami, y ap pran kanntè al Miyami, y ap prete\nkòb pou pran kanntè al la. Monchè apre leson sa a mwen sot pran\nSendomeng, m ap rete Ayiti sa 1 fè li fè. Lè m di sa, pa konprann se kont\nmwen kont moun sa yo k ap kite peyi a. Lè ou byen reflechi sou sitiyasyon\nan, se pa fot yo; sechrès fin manje dengonn yo, chèf ap abize yo, y ap vòlè tè\npeyizan. Ti rès tè ki rete yo peyizan pa ka travay yo paske pa gen lapli\noubyen yon sistèm irigasyon menm jan m wè anpil kote Sendomeng. Lòt\ngwo flewo k ap kale yo se koze zenglendo a, e nou pa gen yon gouvènman\nki pou ta mete yon fwen nan sa. Mwen wè mesye sa yo tankou yon tren ki\nderaye. Yon lè m te wè yon tren ki deraye Lewogàn pandan m ta pral\nPòtoprens. Ay, yon bagay tèrib! Se pa de ravaj tren sa a pa t fè. Li pase sou\nmoun ki ta pral nan jaden, timoun ki ta pral lekòl, machann ki te bò chemen,\neksetera era... Bon, plizoumwen ou gen yon ide de sa m ap di a malgre m pa\nkapab pale de sa ankò.»\n<Kòman konpè m?» Dyelifèt mande Mèsidye.\n<<Sa vle di sa pa egziste ankò Ayiti. Se kòmkwa m ta di se yon sòt rèv nan\ntan lontan lè lò te lò.>\nEpi Mèsidye kontinye pale; li bay plis esplikasyon.\n<<Ay! Mwen sonje lè nèg te jenn gason, nèg t ap mennen gwo towo bèf al\nvann nan labatwa Pòtoprens. Lè nou rive Lewogàn pou t ap gade gwo chan\nkann tou ble kou digo, pyès veritab, mango an gaspiyay eksetera era... epòk\nsa a, menm si yo ta peye m pou ale nan lòt peyi mwen t ap di non mwen p ap\n26\nSezon sechrès Ayiti (roman)E. W. Védrine\nkite Ayiti. Se reyèlman yon rèv pou ta konpare tan lontan ak kounyeya. De\nbagay diferan! Kèlkeswa kote ou pase Ayiti kounyeya se prèske menm\nbagay: yon dezè, yon savann sèk chaje ak wòch san zannimo ladan 1. Peyi a\nchaje ak pwoblèm. Se kòm yon vye cheval ki chaje ak tik tout kote nan kò 1.\nNou menm peyizan, nou viv pwoblèm sa yo chak jou: sechrès, lafen, krim,\ntimoun pa ka ale lekòl, Ayisyen ap pati kite peyi a, Ayisyen ap antre sot\naletranje paske yo pouse do yo met deyò. Gade m sot fè dizan Sendomeng;\nse pa ke mwen te renmen kite peyi m, men w ap gade yon jenn gason ki leve\nchak jou li pa gen anyen 1 ap regle. Donk, mwen te oblije mete kòm deyò\npou pran chans mwen. Apre dizan esperyans m sot fè Sendomeng, mwen vin\naprann kont mwen. Mwen wè sa k gen laba a ak sa k manke nan peyi nou.\nYon moun te ka pati aletranje al vizite, epi retounen nan peyi 1. Se ta yon bèl\nide si tout Ayisyen te vwayaje al nan lòt peyi, gade kijan bagay yo ye lòtbò\ndlo epi retounen Ayiti, eseye kreye nan peyi a bagay ki pa egziste, bagay ki\nta ede pèp la.»\n«Konpè Mèsidye monchè, ou se yon nonm mwen renmen tande. Tout sa ou\nsot di yo, tout se verite. Se reyèlman yon rèv pou ta konpare tan lontan ak\nkounyeya paske bagay n ap wè yo tèrib. Ou menm konpè m ki pase\naletranje, ki gen anpil bèl ide nan tèt ou, kisa ou wè ou ta ka fè pou ede\npeyizan?»>\nMèsidye ap reflechi tèt bese sou kesyon an pandan kèk segonn epi l kòmanse\nkomante.\n«Konpè Dyelifèt, se yon bèl kesyon. Kòm mwen di ou deja, se ta yon bèl ide\nsi tout Ayisyen te vwayaje al nan lòt peyi pou gade kijan moun viv, kijan\n27\nSezon sechrès Ayiti (roman) E. W. Védrine\nbagay yo ye epi retounen vin ede lòt Ayisyen ki nan peyi a. Apre dizan m sot\nfè Sendomeng, malgre yo pouse do m met deyò, m retounen de men vid men\nm pa fin dekouraje nèt ale. Pandan m te lòtbò a, m wè anpil bagay ki genyen\nepi nou pa genyen yo Ayiti. Pa egzanp, ann pran gwo chan kann ki gen\nSendomeng. Kann nan peyi sa a, se danre prensipal, danre ki pote lajan bay\nDominiken. Konpayi menm ki an chaj zafè kann nan, sètadi Zafra; mwen\nkwè m te mansyone non sa a deja nan konvèsasyon nou lotrejou lè m t ap\npale ak konpè Deliram, kòmè Rozita. Se yon konpayi ki anplwaye anpil\nDominiken. Gen Dominiken m konnen k ap travay la depi ven, trantan. Se\nkòmsi m ta di w se jaden yo. Ayiti te ka gen tou yon seri konpayi agrikòl k\nap anplwaye anpil Ayisyen. Konpayi sa yo ta ka konpayi k ap fè sik tout bon\nbyenke nou pa gen anpil tè plenn menm jan ak Dominiken yo. M tap\nrakonte ou lè m te jenn ap mennen bèf al Pòtoprens kijan m te konn wè gwo\nchan kann Lewogàn. Se menm rèv sa a lè w ap gade chan kann Sendomeng.\nSou gouvènman Janklod la, yo rache menm ray tren pou vann; m pa bezwen\ndi ou anyen ankò. Ou gen kafe pa egzanp, se te yon danre ki te konn rapòte\nanpil lajan sou Estime. Akoz mòn yo, si te gen bonjan gouvènman, yo ta ka\nede peyizan kiltive kafe. Mwen te konn ap rakonte ou kijan mango te konn\nap gaspiye lè m te timoun. Tout mango sa yo te ka itilize pou fè chanpou, ji,\nsirèt ak lòt pwodui pou Ayisyen. Gen anpil bagay nou bezwen nan peyi a ke\nn pa t bezwen achte aletranje. Nou te ka fè yo Ayiti, men ou konnen; pa gen\ngouvènman ki reyèlman sousye de devlopman peyi a. Anpil politisyen se jis\ngoumen y ap goumen pou monte sou pouvwa pou al plen pòch yo. Depi m\npiti, gouvènman ap monte desann, Ayiti pa fè yon pa kita yon pa nago.\nMande m sa yo regle pou peyi a m pa konnen. Lè w ap gade yon seri tè sèk\npa egzanp, se vre lapli pa tonbe pou travay yo men gen yon pakèt ti sous ak\nrivyè ki la toujou. Mwen admèt dlo sa yo bese men yo pa seche; yo kontinye\n28\nSezon sechrès Ayiti (roman) E. W. Védrine\nkoule al nan lanmè san yo pa esplwate yo. Gouvènman an te gen dwa fè yon\njan pou kapte dlo sa yo pou ede peyizan wouze mòso tè yo. Se pa parese nou\nparese. Ou konnen peyizan renmen travay; yo pa renmen ret chita lakay.\nDonk, si gouvènman t ap ede nou, bagay yo pa ta jan yo ye kounyeya. Gen\nyon pakèt traktè m wè Sendomeng k ap raboure tè pou plante kann;\ngouvènman an te gen dwa fè yon jan pou ta lwe machin sa yo pou ede n\nplante sa nou vle epi an retou, nou ta peye apre n fin vann rekòt. Peyizan\nayisyen rive nan yon pwen kote yo pa kapab travay ankò ak manchèt, hou,\npikwa. Sa ta bèl pou itilize yon seri ponp dlo paske nou pa rete lwen yon\nsous. Donk, youn nan bagay gouvènman an ta kòmanse fè pou nou se ta\nsimen ponp dlo nan tout bouk yo pou ta kòmanse konbat mizè ak sechrès.\nMwen pa yon nèg ki te fè klas konpè Dyelifèt, men sa pa vle di yon nonm\navèg pou otan pou wè sa k merite fèt. Yo toujou minimize nou menm\npeyizan paske nou pa konn li ak ekri; nou pa konn pale franse, nou pa t al\nlekòl. Si menm moun sa yo te panse byen, yo ta di: «Mezanmi, fò nou sonje\npeyizan yo, se moun yo ye tou; yo pa vye chen. Si se pa t yo, nou pa t ap\njwenn manje nan Pòtoprens.» Donk, si te gen moun ki sousye de nou, moun\nsave ki t ap ede nou, sechrès la pa ta gen tan rive kote 1 ye jodiya a. Anpil\ngranmoun, timoun ak bèt pèdi lavi yo akoz manje yo pa ka jwenn pou\nmanje. Lè w ap gade byen, se yon bagay ki pi grav ke aksangrav pou wè\ntimoun ak granmoun k ap mouri lafen. Si jenn timoun sa yo ki fèk ap vini ap\nmouri konsa, kilès ki pral ranplase granmoun yo? Kijan peyi a pral ye nan\nsyèk tou nèf la? Yon peyi san jèn moun se yon peyi san avni.\nDyelifèt konplimante Mèsidye pou bèl ide I genyen pou bezwen peyi a.\n29\nSezon sechrès Ayiti (roman) E. W. Védrine\n<<Si tout moun ki te soti aletranje te panse menm jan ak ou, yo t ap ka ede\nanpil lòt Ayisyen. Si yon nonm renmen peyi 1, 1 ap toujou wè bon bagay pou\nli. Ou vin sot Sendomeng ak de men vid se vre men m wè ou gen bèl ide nan\ntèt ou lè w ap panse sa peyi a bezwen. Ay! Nèg sonje tout bon lè yo te jenn\ngason. Monchè, jan ou pale de Sendomeng lan, gen lè nou dèyè nèt. Ou di\nou wè bonjan chan kann, dlo pou wouze tè, traktè... Lè w ap gade tout bon\nvre konpè Mèsidye, Ayisyen pa t ap depeyize konsa si yo te jwenn sa yo\nbezwen nan peyi a. Ayisyen se pèp ki renmen Ayiti; sètadi, se pa moun ki ta\nrenmen annik leve pati kite peyi a konsa men se yon sitiyasyon ki pouse yo\nfè sa. Kèlkeswa jan lakay ye, lakay se toujou lakay.>»\nPandan I te aletranje pandan dizan, Ayiti te toujou fè pati de rèv Mèsidye. Li\nkonpare l a yon mennaj yon nonm kite dèyè.\n«M kapab di ou sa konpè Deliram, m sot fè dizan aletranje; mwen reve m\nAyiti chak swa. Se lè ou kite Ayiti pou wè ki nostalji w genyen. Se kòm yon\nespas vid ki te nan kè m, se kòm yon boubout yon nonm kite dèyè I ap reve\nmanpzèl chak swa. Donk, si te gen moun tout bon k ap ede nou, gouvènman\nki pa t ap abize, souse, maspinen, kraze, vòlè, touye nou, sechrès la pa ta rive\nkote 1 ye a ditou.»\nDyelifèt, sètènman, dakò ak Mèsidye.\n<<Se vre wi konpè Mèsidye. Si yo te sousye de nou, se pa nan pwen sa a nou\nta ye. Enben, m ap fè yon rive Tèwouj konpè m. N a wè nan gagè samdi.»", "description": null, "domain": "poetry-site", "date": "2025-11-11 01:00:01", "url": null, "image_url": null}
{"text": "SEZON SECHRÈS AYITI - CHAPIT I\n\nLi fè twazè de laprèmidi nan Kapòl. Pa tèlman lwen kay li, anba yon pye\nmango, Deliram chita ak yon manchèt nan men dwat li, ap pran yon bon ti\nvan pandan l ap reflechi sou pwoblèm Ayiti, panse a fanmi I, a bouk li, epi a\nzanmi l ki ale Sendomeng dèyè lavi miyò. Depimmaten yon grangou ap pete\nfyèl li. Lontan moun te konn jwenn vye mango, vye zaboka bò chemen yo.\nMen kounyeya menm chen pa jwenn bagay sa yo pou manje. Yo koupe\nprèske tout pyebwa pou fè chabon pou voye vann Pòtoprens. Ala mizè moun\nap sibi! Ala traka moun ap pase! Lapli pa tonbe; vye zèb pa pouse; bèt yo pa\njwenn anyen pou manje. Te konn gen manje agogo nan tan lontan. Jaden yo\nte konn tèlman donnen, li te difisil pou yon moun te jwenn moun ede I keyi\npwa, kase mayi, fouye patat. Kounyeya, menm pale yon nonm pa ka pale de\nrekòt sa yo ankò. Se kòmkidire se reve yon moun ap reve lè I sonje bagay sa\nyo lè I kontinye ap reflechi sou mizè peyi a.\n<<Bonswa konpè Deliram! Kijan ou ye? Mwen wè w ap plenyen, w ap pale\npou kont ou. Sa k pase ou, konpè?» Dyelifèt mande.\n«Konpè Dyelifèt monchè, pafwa yon nonm dekouraje ak lavi; li pa konn sa\npou 1 fè. Trip mwen ap kòde ak yon grangou depimmaten. Se ak yon kòs\nbannann mwen mare ren m pou m ka kanpe. M pa ka jwenn anyen pou m\nmanje.>>>\nLi kontinye pale ak Deliram, di li kijan Kapòl te bèl nan tan lontan. Yon\nmoun te konn jwenn kèk mango, zaboka bò chemen yo men kounyeya se yon\n7\nSezon sechrès Ayiti (roman)E. W. Védrine\nsechrès tout kote moun pase nan peyi a. Lapli pa tonbe ankò; moun pa ka\nplante, larivyè yo pa desann. Moun te konn jwenn kribich ak pwason pou fè\nbouyon fèy pou kenbe yo. Yon moun pa t ka leve yon nas ak yon sèl men\ntèlman I te lou; pwason ak kribich te konn fè mikalaw ladan 1. Deliram\nkonnen kòman lavi te dous lè I te jenn. Yon nonm kounyeya pa konn sa pou l\nfè. Lòt frè I yo pati al koupe kann Sendomeng e li pa janm pran nouvèl yo.\nAkoz fanmi l, li oblije rete Ayiti. Li pa vle annik leve pati kite madanm ak\ntimoun yo dèyè. Li gen sis pitit ak yon fanm ansent prèt pou akouche. Li\npanse se ta yon krim pou ta pati al Sendomeng epi kite yo dèyè. Omwen yo\ngen espwa lè yo wè papa yo la, l ap ba t dlo pou fè bè pou I ba yo manje.\nTimoun yo fin gran. Li pa gen lajan; li pa gen anyen pou I ta vann pou voye\nyo lekòl lavil. Li pa yon nonm save. Li pa konn pale franse men li toujou di\nRozita ke I ta renmen wè timoun yo ale lekòl yon jou pou aprann li ak ekri\npaske demen y ap ka li oubyen ekri yon papye tè pou yo. Li toujou di ke\nRozita se yon vrè fanm Bondye ba li pou ede l ak timoun yo. Nan kèlkeswa\npwoblèm, manpzèl pa janm lage li e lè Deliram ta sanble I dekouraje, li di l:\n«Deliram, se gason ou ye; mete nanm, mete nonm sou ou; sentre ren ou!» Se\nsa k ba I kouraj ki kenbe I vivan toujou. Laj ap antre sou li; vye kò I kòmanse\ntyoule. Li prèske fin blanchi. Li pa ta renmen timoun yo ap pase mizè lè 1\nmouri. Li ta renmen wè yo gen yon bèl avni, yon demen miyò. L ap priye\nBondye pou wè si I te ka jwenn yon ti kòb pou yo ta pran kanntè al Miyami.\nKonsa, tèt li ta poze; yo ta gen yon pi bon vi nan peyi blan yo. Y ap ka\ntravay lòtbò a; y ap manje vant plen chak jou. Yo di manje an gaspiyay nan\npeyi sa a; chen yo menm gwosè ak bèf tèlman yo manje. Yo di nan peyi sa a\ngen tapi tout kote nan lari; mоuп pа menm bezwen mache ak soulye; se\ntankou yon paradi. Zafè senk kòb penich menm, yo di yo an gaspiyay nan\ntout lari. Nan chak kwen, yo di se pa pil yo ye; pa egzanp si w ap goumen ak\n8\nSezon sechrès Ayiti (roman) © E. W. Védrine\nyon vakabon ou gen dwa ranmase yon ponyen senk kòb penich ou flanke 1\nyon sabò. Se nan peyi sa a li ta renmen tout timoun li yo, Senpriyè, Sentoи,\nTi Toutou, Ti Pyè, Dyelimèm ak Dyemafi, ye yon jou pou al keyi dola vèt.\n<<Deliram, kote w te ye? Epa m pa wè ou nan kay la depimmaten,» Rozita\nmande.\n«Mwen t ap fè yon ti pale ak konpè Dyelifèt pandan yon ti kadè sou\npwoblèm sechrès la nan peyi a.»\n<Bonjou kòmè Rozita!>>\n<«Kòman w ye konpè Dyelifèt?>»\nDyelifèt kontinye pale de sechrès k ap touye yo men, pou li menm, Bondye\nbon e li panse Ayiti va delivre yon jou. Bondye ka fè tout peyizan jwenn tè\npou travay ak dlo pou wouze tè yo; konsa, tout moun va jwenn manje agogo.\nMoun nan bouk la p ap bezwen pran kanntè ankò pou al fè reken filalang.\nYo p ap bezwen pase anba fil pou al Sendomeng ilegalman. Peyi a fin\ntounen yon zosman, yon vye cheval do maleng chaje ak tik, vè ak krabye ap\npike. Kounyeya se zenglendo k ap pyafe; se yo k ap dirije. Y ap fè e defè. Se\ntankou yon epidemi rat k ap koupe kou poul; se tankou chen ki tonbe nan\nyon pyès mayi. Tout kote moun pase nan peyi a, nan tout bouk moun ale se\nde krim y ap pale. Ou tande y ap di: «Zenglendo te pase yèswa, yo vòlè afè\nmoun, yo fè kadejak souou pitit fi moun, yo touye moun ak lòt krim ankò.» N ap\nmande jis kibò bagay sa yo ap rive! Twòp krim fèt! Twòp san koule nan peyi\na! Se kòm yon malediksyon ki tonbe sou peyi a; se kòm yon lespri malefik k\n9\nSezon sechrès Ayiti (roman) E. W. Védrine\nap dirije peyi a. Swadizan chèf nan anpil kote, nan anpil bouk ouou pase, se yo\nki ta sipoze bay peyizan sekirite; se yo ki ta sipoze pwoteje peyizan; se yo ki\npou ta ba yo eklerasyon epi malerezman, se yo ki lakoz anpil krim fèt. Nan\ntout bouk yo, se menm peпpeпр уo; se menm yo menm yo. Deliram ta di w ke\nI pa nan politik, ke l se yon iletre men li pa avèg pou otan pou I wè e\nkonprann sa k ap pase.\n<«Kòmè Rozita, bagay yo ale twò lwen. Se tankou chen k ap manje chen lè\nou gade moun sa yo. Bondye bon; fò bagay yo chanje yon jou. Fò nou leve\nkanpe pou n di nou pa kapab ankò.»\nDyelifèt kontinye pou I di ke yo ka touye yo, yo ka mete baboukèt nan dyòl yo\npou yo pa pale de abi y ap fè peyizan dekwa pou yo rete bèkèkè men fout! Y\nap pran nòt! Fò yo fè yon tèt kole nan plizyè bouk pou di se twòp atò, yo pa\nkapab ankò. Fò yo rive jwenn sa yo vle!\n«Konpè Dyelifèt, ou se yon moun mwen renmen wè, mwen renmen tande.\nOu toujou ap bay moun ankourajman ak eklerasyon.» Rozita konplimante 1.\nRozita se yon fanm kouraj, youn ki pa fè bèk atè nan sitiyasyon malouk, е\nyoun ki toujou ap ankouraje Deliram pou I pa pèdi espwa.\n<<Pafwa, Deliram ak mwen pa konn sa pou n fè. Tè yo pa bay ankò. Lapli pa\ntonbe; pa gen manje nan peyi a. Men mwen di Bondye mèsi pou kouraj li\nban mwen kòm fanm. Chat dòmi nan fwaye dife lakay mwen prèske chak\njou paske chodyè pa monte, chodyè pa desann. Mwen se yon fanm ki toujou\nap ankouraje Deliram. Lè nou jwenn kèk bagay pou n manje, nou di Bondye\n10\nSezon sechrès Ayiti (roman) © E. W. Védrine\nmèsi. Bagay yo pa t malouk konsa lè m te jèn ti nègès. Lapli te konn tonbe\nsouvan; tout bò chemen yo moun te konn jwenn vye tyaw kouwè fri pou fè\nmachwè w monte desann. Kounyeya, yo koupe menm pye mango, pye\nzaboka pou fè chabon. Peyi a fin tounen yon dezè, yon savann kote ou pa\nmenm ka lage bèt paske yo p ap jwenn anyen pou manje. Tout kote ou pase\nse lafimen dife ou wè k ap monte nan syèl. Ni timoun ni granmoun tout\ntonbe nan komès chabon an pou voye vann Pòtoprens. Yo pa travay latè\nankò. Lè ou byen gade sitiyasyon an, ou wè ke se pa fot moun yo ki fè yo\nlage kò yo nan komès chabon an. Latè pa bay ankò. Lapli pa tonbe. Sechrès\nap minen moun; donk anpil moun oblije pati al Sendomeng oubyen peye yon\nkanntè lage yo Miyami. Mwen konnen anpil moun nan bouk la ki gen tan\npati al koupe kann Sendomeng. Se pa paske moun sa yo ta renmen kite bouk\nla pou ale nan peyi sa a men akoz pwoblèm sechrès la, yo oblije pati al lòt\npeyi. Anpil kite pitit ak madanm dèyè; fanmi yo pa konn si y ap viv toujou\noubyen si yo mouri Sendomeng. Pa gen pèsòn ki pou ta ban n nouvèl yo.\nMwen sonje lè m te jèn kòman nou youn te konn ede lòt nan kòve, jounen,\nbout kadè ak eskwad. Bagay yo pa t mal tankou jodiya. Rèv mwen sèke m ta\nrenmen wè menm moun nan bouk la retounen isit yon jou. Mwen ta renmen\nwè nou tout k ap travay ansanm, nou jwenn tè pou n travay ak dlo pou\nwouze yo. Mwen ta renmen wè chèf nan tout bouk respekte peyizan paske\ntout moun se moun; vye moun pa vye chen.>»\n<<Kòmè Rozita, kòm mwen di ou, mwen se yon nonm ki pa avèg pou m wè\npwoblèm peyi a. Mwen ka di ou kòmè ke m pa ka siyen non m se vre; mwen\npa ka fè yon papye tè men mwen di Bondye mèsi pou de grenn je 1 ban\nmwen yo pou wè bagay yo jan yo ye. Gen anpil abi chèf ap fè moun nan\nbouk la, anpil zak malonèt. Yo vòlè tè nou; yo fè anpil magouy pou mete\n11\nSezon sechrès Ayiti (roman) © E. W. Védrine\npye sou kou nou paske nou pa konn li; yo panse je nan tèt nou pete. Bagay\nyo pa ka kontinye konsa; fò yo chanje.» Dyelifèt esplike.\nSanzatann, pandan y ap pale anba tonèl la, y apèsi byen lwen yon moun k ap\nvini. Se Mèsidye, yon moun ki kite Kapòl depi kèk tan. Li t al nan koupe kann\nSendomeng. Bagay yo p ap mache byen pou Ayisyen lòtbò а; у ap pітpe yo\nAyiti.\n<<Gade Mèsidye k ap vini!»\nTe gen yon silans absoli pandan tout moun t ap kwoke kou Mèsidye.\n<<Deliram! Se ou menm! Gade konpè Dyelifèt! Gade kòmè Rozita! Mwen pa\nka kwè m ta wè nou ankò. Kijan nou tout ye?» Mèsidye mande ak emosyon.\n<Nou pa ka kwè sa!,» yo tout di ak sezisman.\n<Kijan tout timoun yo ye: Senpriyè, Ti Toutou, Ti Pyè, Dyemafi? Mwen\nbliye non lòt de yo,» Mèsidye manmòte.\n<«Dyelimèn ak Sentou,» Rozita reponn byen rapid.\n<<Se sa kòmè Rozita, Dyelimèn ak Sentou.» Mèsidye souke tèt li.\n<<Yo tout fin gran kounyeya?» Mèsidye mande Rozita.\n12\nSezon sechrès Ayiti (roman) © E. W. Védrine\n«Yo fin gran, men yo p ap regle anyen serye. Nou pa gen lajan pou voye yo\nlekòl. Yo la, y ap bat mizè ansanm ak nou. Anpil moun ou te konnen nan\nbouk la fin mouri paske yo pa jwenn manje pou yo manje; sa yo ki pa t gen\ntan mouri pati al Miyami, Sendomeng ak lòt kote kouwè Naso ak Giyàn\nFransèz. Anpil fwa Deliram dekouraje paske pa gen manje pou bay timoun\nyo. Nou pa ka travay ti rès tè ki rete yo; lapli pa tonbe ankò; yo vòlè tè nou;\nchèf ap fè nou abi.»\n«Dios mio, ala traka! Kilè peyi sa a ap delivre tout bon vre? Problema,\nproblema!» Mèsidye reponn.\n«Konpè Mèsidye, kounyeya ou fin pale panyòl nèt?»\nMen sanble Mèsidye pa t tande klèman kesyon Rozita poze a; msye ap pale\nde esperyans li Sendomeng e kèk pwoblèm Ayiti ap konfwonte aktyèlman.\n«Kòmè Rozita, tande ak wè se de. Lè m kite isit, mwen t al jis yon kote ki\nrele Kwadèboukè. La pa lwen ak Pòtoprens. Te gen yon nèg mwen te byen\nak li; misye te konn fè vayevyen Pòtoprens. Msye di m si m ba li yon ti\nkraze, 1 ap regle sa pou mwen pou 1 fè m al Sendomeng. Bon, m te pran yon\nponya nan men kouzen m nan Kenòl. Mwen kwè ou te konnen 1. Yo di m\nzenglendo touye I yon semèn avan blan yo pimpe m tounen. Adye Bondye\npapa! Pòv Kenòl! Ak kòb sa a, mwen te bay zanmi m nan I pou I peye moun\nki te an chaj ap regle yon biznis pou fè m pati. Finalman, sa te vin mache; sa\nte mache, epi li mennen m Kwadèboukè kote yo mete nou nan yon gwo\nkamyon bwat pou al Sendomeng. Mwen kwè ou te konn wè gwo kamyon ki\nkonn bwote pit ak vetivè sot Okay nan tan lontan. Kamyon sa a te chaje kou\n13\nSezon sechrès Ayiti (roman) E. W. Védrine\nLegba ak Ayisyen. Nèg sa yo te soti nan tout rakwen peyi a. Lè m te pale ak\nyo, mwen reyalize yo gen menm pwoblèm ak mwen. Yo t ap kite peyi a tou\npou al koupe kann Sendomeng. Konpè m, kòmè m si nou vle kwè m, kwè m.\nLè m rive nan peyi sa a, se tankou m ta di nou se nan esklavay yon nonm te\nye. Sa k pi rèd la, w ap jwenn timoun dizan, onzan laj Senpriyè ak Ti Pyè k\nap travay nan gwo chan kann. Yo travay kou bourik: maten, midi, solèy\nkouche. Gen granmoun bab blanch mwen wè tèlke granmoun tankou Tonton\nPyè k ap voye manchèt, lage kann atè, mare pakèt kann epi leve yo mete sou\ngwo kabwèt. Se bagay ki pou ta fè dlo sot nan je nou paske yon nonm pa wè\nbagay konsa Ayiti malgre nou pòv se vre. Lè m rive lòtbò a nan batey kote\nyo mete m nan, mwen pa ka pale; karang ap mòde m, mayengwen ap jwe\nvyolon nan tou zòrèy mwen, kochon ap pouse m pou yo kouche kòmkidire\nse plas yo m pran. Si isit te bon, si te gen gouvènman tout bon vre Ayiti,\ngouvènman ki rele gouvènman tout bon vre, gouvènman ki gen nen nan figi\nyo, frè m ak zanmi m yo pa ta sibi imilyasyon m sot pran nan batey\ndomikiken. Lòtbò a, Ayisyen pa ka pale kòmkidire pou ta di y ap fè yo abi.\nOu tankou yon jenn cheval y ap bosale; yo fout ou yon baboukèt 2 renn pou\npa ponpe. Adye wi! Yo mete gad dominiken ap veye n tout lasentjounen.\nGwo zam fann fwa nan men yo; se tankou m ta di w lè Tonton Pyè te konn\nap rakonte istwa nan tan lontan ke granpapa 1 te konn rakonte lè pye zansèt\nnou yo te nan chenn; kolon yo te konn gen gwo fizi ak fwètkach byen long\nnan men ap veye yo. Nan tan n ap viv kounyeya, anpil Ayisyen k ap viv isit\npa konnen si gen Ayisyen ki nan esklavay toujou Sendomeng. Si yon nèg ta\ngen malè ouvè bèk li kòmkidire pou 1 ta di gad dominiken aji mal avè 1, nèg\nsa a se gwo chans li ta genyen pou chèf sa yo ta di l callate* san yo pa ta\nflanke misye kèk pataswèl. Gouvènman ayisyen ki te la yo konnen nou pa\nnan paradi lòtbò a. Pouki yo pa t pale ak gwo ofisyèl dominiken oubyen ak\n14\nSezon sechrès Ayiti (roman) E. W. Védrine\ngwo chabrak Zafra* pou yo ta konsidere n kòm moun, pou yo ta pran swen\nnou, ban nou bon kote pou n rete, laswenyay ak tandòt bagay braseros\nayisyen bezwen. San nou menm, nèg ayisyen, lajan pa t ap antre\nSendomeng; tout kann yo t ap rete debou; pa t ap gen lajan pou menm peye\ngad sa yo k ap abize nou. Si depi Ayiti, gwo chabrak gouvènman te respekte\nnou menm peyizan, yo pa ta maltrete nou lè n rive Sendomeng paske se ede\nn al ede yo. Malgre tou, w ap jwenn kèk Dominiken ki gen kè touchan lè yo\nwè mizè n ap pase. Te gen yon gwoup jenn dominiken ki te vin pwoteste\nyon lè devan 2 batey ki pa tèlman lwen ak pa m nan; yo t ap mande pou\ngouvènman an amelyore kondisyon braseros ayisyen ap viv. Gad dominiken\nte mete lapat sou yo, epi kale yo byen kale. Lè n te wè sa, nou wè ke tout\nDominiken pa menm. Genyen ki sousye de Ayisyen tou. Mwen pase dizan\nlòtbò a mande m sa m regle m pa konnen. Ti lajan yo peye m nan, menm\nkote a mwen depanse 1 pou m achte manje. Dèfwa mwen pa menm rete\nanyen pou m ta jwe yon tèt lotri. Gade yo pimpe m tounen isit! Yo vòlè tout\ntre zafè m. Mwen pa menm antre ak 2 kòk panyòl; sa grav! Yo pouse do\nanpil lòt Ayisyen m te rankontre Kwadèboukè ki te nan menm kamyon ak\nmwen ta pral Sendomeng. Sa k pi rèd la, zenglendo dominiken vòlè tout afè\nnou. Yo antre nan batey kote n te kouche epi malandren yo fè piyay nan\nbagay nou. Anpil nan nou antre isit de men vid. Te gen yon gwo popilas\nAyisyen ki te gen tan fè wout bwa, y al tonbe Jakmèl avan yo ta mete lapat\nsou yo. Se konsa sitiyasyon an ye laba a lè m kite. Anpil al kache; sa yo ki\nnan kache, e sa yo ki pase lòt kote pou antre Ayiti pou pa gen tan kenbe yo.\nSi yo kenbe ou, y ap maltrete w epitou ou p ap gen tan pran anyen. Se kòmsi\nm ta di w istwa Ayisyen ki te Kiba avan Revolisyon an lè Tonton Pyè te\nkonn rakonte n kòman yo te pati dèyè yo tankou chen k ap chase chat\nmawon. Nou poko janm pati; si Tonton Pyè te vivan toujou, msye t ap gen\n15\nSezon sechrès Ayiti (roman) E. W. Védrine\ntan konprann mwen. Li te di 1 fè ventan Kiba kòm koupèd kann; apre sa, te\ngen yon prezidan m kwè ki te rele Baptista oubyen Batista. Chen anraje sa a\nleve yon lè epi 1 mande pou tout Ayisyen bay Kiba blanch. Se lè tonton an\nrakonte n istwa sa a m aprann premye mo panyòl anba bouch li. Misye di, lè\nsa a, tout kote ou pase Kiba ou wè gad ap arete Ayisyen ak tout pitit yo pou\npimpe Ayiti. Gad kiben yo di Ayisyen: «Vamos! Vamos para Ayiti!». Lè m\nmande granmoun nan kisa sa vle di, li reponn: «Ale Ayiti! Fout tounen\nAyiti!». Se te premye mo panyòl Tonton Pyè montre m. O Bondye, depi kilè\nnou menm Ayisyen ap pase mizè, ap pran imilyasyon nan men lòt nasyon?\nKisa Ayisyen fè y ap peye? Ki malediksyon ki tonbe sou Ayiti Toma? Gade\nsa bandi yo fè m lè yo pimpe m Ayiti. M pa konn sa m pral fè. Mizè nan\ndengonn mwen tout kote m pase. Mizè ak zenglendo prèske fin touye mezi\nplan fanmi m. Kenòl ki te vye kouzen m ki te konn ede m, men zenglendo\ntouye I tankou rat ki koupe kou yon poul. Kisa 1 te fè? Anyen! O, Bondye!\nKenòl, nèg inosan, bon vye malere! Men kisa 1 fè pou zenglendo\nsanmanman, sanwont san santiman yo touye l? Yon nèg ki pa janm enmègde\npèsòn. Misye se yon peyizan ki te konn travay di; tout moun te respekte 1\nnan bouk la menm chèf ki te chat de pye, magouyè, makout, malpouwont te\nkonn ap pale de byen de li paske 1 te fè respè 1. Li pa t janm nan kont, nan\noken tire pye ak pèsòn. Mwen tande zenglendo yo fè tandòt krim nan lòt\nbouk. Lè w ap gade bagay sa yo k ap fèt nan peyi a, inosan k ap peye pou\nkoupab, ansòm ou ka di anpil chèf ka byen zenglendo anbachal tou. Yon\nnonm pa konn mal ak femèl mayengwen lè y ap vole. Li posib paske yo pa\njanm di anyen nan sa k ap fèt yo. Se pa soud yo soud; yo tande kri pèp la; yo\ntande vwa peyizan yo, e yo wè san pitit peyi a k ap koule chak jou tankou\nyon larivyè wouj. Nan ka sa a, mwen pa ka di moun sa yo inosan malgre y\nap pran pòz ti Jezi nan po krab, men se yon dal kabrit ki kouvri kò yo ak po\n16\nSezon sechrès Ayiti (roman)E. W. Védrine\nmouton. Men pa bliye pwovèb ayisyen an, «Bay kou bliye pote mak sonje!».\nBagay yo p ap ka kontinye konsa pou toutan. Lè yon fanm gwòs se swa 1 fè\nmovèzkouch oubyen 1 akouche lè lè 1 rive. Se youn oubyen lòt, men 1 pa ka\ntoulède.»\n«Konpè m, se konsa ou di Sendomeng lan ye? Ou fè tout cheve nan tèt\nmwen tresayi. Ou vle di m tout moun mwen te konnen nan bouk la sibi tout\nmati sa yo? Monchè, tande ak wè se de vre. Lè moun nan bouk la te konn ap\npale de Sendomeng, yo pral Sendomeng, yo pral koupe kann Sendomeng se\nkòmkidire m ta di ou se nan yon paradi yo ta prale epoutan se nan yon lanfè\nyo ta prale. Pòv peyizan ayisyen! Mwen menm kòm fanm, m ta pito reziyen\nm rete isit pou m bat mizè ak Deliram ak timoun yo paske gen espwa ke\nBondye kapab delivre Ayiti yon lè. Nanpwen yon priyè ki pa gen amèn; tout\nsa k monte ka desann; tout sa ki cho ka vin frèt. Ou sot di yon bagay ki ban\nm anpil kouraj: «lè yon fanm gwòs, se swa 1 fè movèzkouch oubyen\nakouche lè lè 1 rive». Se vre wi sa ou di a. Monchè ou menm ak konpè\nDyelifèt se de moun ki toujou ap ankouraje moun; nou toujou la ap fè moun\nwè larezon nan bouk la. Kounyeya, se tout peripesi sa yo ou sot pase konpè\nMèsidye?»\nSe yon sipriz tou pou Deliram pou tande tout peripesi Mèsidye sot pase. L\nap fè I konn sa k pase sou sitiyasyon aktyèl nan peyi a, e sou fenomèn\nzenglendo a, yon bagay nouvo pou Mèsidye depi l retounen Ayiti.\n<«Se lapenn, konpè Mèsidye pou tande kijan bagay yo ye pou Ayisyen ki laba\na. Rozita, ban m yon grenn sèl pou m met anba lang mwen! Se tout peripesi,\ntout kalvè sa yo ou sot pase? Monchè, mwen pa t vle di ou sa lè ou te fèk\n17\nSezon sechrès Ayiti (roman) E. W. Védrine\nparèt la. Mwen sonje kòman ou te kite isit ak figi w byen fre malgre bagay\nyo pa t pi bon se vre. Lè ou parèt la, m wè figi w fin dechose nèt ale. Mwen\npanse lòtbò a se te yon paradi jan Ayisyen ap kouri al koupe kann la, epi se\nkonsa ou di m bagay yo ye la? Ou di ke Ayisyen nan batey yo se tankou lè\nnèg ayisyen te nan esklavay. Tonton Pyè te konn rakonte n istwa granpapa 1\nte konn rakonte 1 lè blan fransè te mete granpapa 1 nan esklavay, kòman yo\nte konn mete chenn nan pye yo, kale yo, fè yo travay kou bourik: maten,\nmidi, solèy kouche. Mwen wè prèske pa gen gran diferans ant sa li te konn\ndi yo ak sa ou sot rakonte de Ayisyen nan batey yo. Monchè, gen yon seri\nbagay yon nonm pa ta janm imajine men se lè ouo jwenn moun ki pase kwa\nsa yo, ki sibi mati sa yo tou, se lè sa a pou kwè tout bon vre. Ay! Gen bagay\nki dwòl tout bon vre anba syèl ble sa a. Pou Ayisyen nan esklavay toujou lòt\nkote! O Bondye! Mwen pa t nan esklavay; men, zansèt mwen yo te esklav e\nyo di se pa yon bagay ki te dous. Malgre m pa t fèt nan esklavay men\nmonchè sa touche m anpil paske tout Ayisyen se frè ak sè kit yo sot nan lòt\nbouk, kit yo nan batey Sendomeng oubyen lòt kote; nou tout se menm san\nan. Nou fèt nan menm peyi; nou pale menm lang. Bon franchman Mèsidye\nm ap di ou sa, ou konnen m se yon nonm ki sensè; konpè Dyelifèt konnen\nkilès nèg mwen ye tou. Mwen ka di m se yon nonm ki pa rayisab. Mwen ka\ndi ou ke menm zenglendo, makout, makout potovi, ti makout, makout dèyè\nmanman, gwo makout, vye chèf, chèf magouyè, eksetera era... M ka di ou\nsa, yo tout se Ayisyen tankou m; nou tout fèt Ayiti. Se pa pou di ke m rayi\nyo kòmkidire m ta renmen wè mal pou yo. Pa ditou! Ou konprann mwen;\nnou konprann sa m vle di. Sètadi, gen moun ki pa tankou m, moun ki ta fè\nyon jan ak yo pou sispann enmègde, abize, souse, maspinen, kraze, vòlè,\ntouye pèp la ak peyizan inosan. Mwen menm, an verite m ap di nou tout ke\nm ta renmen wè kriminèl sa yo chanje yon jou. E lè m di yon jou, mwen pa\n18\nSezon sechrès Ayiti (roman) E. W. Védrine\nvle di nan senkantan men rapidopresto paske tout nèg pa tankou m, tout nèg\npa panse menm jan ak mwen. Ay! M ap di nou sa, nèg ayisyen pa manje\nmanje bliye non; donk yo gen bon memwa. Yo kapab manje manje dòmi ki\nfè yo dòmi men sa pa vle di yo mouri. Mwen menm, se konsa m wè bagay\nyo. Si moun sa yo pa pran yon desizyon kòmkwa pou ta di yon jerenons sèt\nfwa epi bese atè fè yon kwa bo 1 kòmkwa yo ta sèmante pou pa janm\nenmègde, abize, souse, maspinen, kraze, vòlè pèp la sa ka vin pi rèd pou yo\ndemen. Granpapa m ak defen Tonton Pyè te toujou ap rakonte sa Ayisyen te\nfè an 1803 pou yo te ka soti nan esklavay. Li te konn pale de yon seri nèg\nvanyan, gason kanson ki pa t pè goumen pou libète yo. Epitou sa k fè m te\nrenmen Tonton Pyè ak granpapa m plis sèke yo te konn di nou nèg sa yo,\newo sa yo pa t yon seri sanzave, sangwen, malandren, malpouwont, makout,\nmakou, magouyè, zenglendo ke yo te ye. Se te yon seri nèg de byen, nèg\nnatifnatal Ayiti Toma, e yon seri gwo jeneral. Lè m di «jeneral», m ap pale\nde bonjan jeneral. Mwen p ap pale de jeneral fatra, souflantyou, magouyè,\nmakout, vandèdpeyi oubyen jeneral zenglendo. M ap pale nèg kouwè\nTousen, Desalin. Tonton Pyè te konn pale tou de yon sèten Chalmay Peral.\nLi di misye pa t ap viv nan menm epòk ak Tousen, Desalin; li vin jis apre\nmesye sa yo. Men, li di ke Chalmay Peral te yon gason vanyan menm jan ak\nTousen, Desalin. Chalmay Peral te yon nèg ki te pi bwòdè pase rat men li pa\nt konn mete kanson pou bèl twal. Tout nèg sa yo pa t yon seri lach. Se pa t\nyon seri chèf ki t ap maspinen, souse, abize, touye pèp la men yon seri nèg ki\nte prè pou bay vi yo pou retire pye zansèt nou yo nan chenn. Jodiya, si nèg\nsa yo (Desalin, Tousen, Chalmay Peral) te vivan, yo t ap nève tout bon pou\nwè nan ki eta Ayiti ye. Ay! Nèg sa yo pa t konn manje anyen frèt. Tonton\nPyè te konn di nou: «Pitit, lè Desalin ap sèmante, si ou pa gen gason sou ou,\npa kanpe kote misye paske dyare ap pran ou». Mwen menm, yon timoun\n19\nSezon sechrès Ayiti (roman) E. W. Védrine\nkirye, mwen te toujou renmen konnen dekiprevyen tout bagay. Lè m mande\nTonton Pyè, kòman yon nonm ta fè gen kakarèl lè Desalin ap sèmante?\nTonton an di: «Pwoche pitit mwen pou m esplike ou!». Ay! Mwen ka di nou\nTonton Pyè pa t konn siyen non 1, men se te yon nonm save ke menm filozòf\nte pè pale ak li tèlman msye te konnen anpil bagay ki pase nan tan lontan\nAyiti ke granpapa 1 te konn rakonte l. Tonton an sonje tout nan tèt li depi <«a»\njiska <z». Tonton Pyè di ou lè Desalin fè yon sèman, lè Desalin di yon kout\ntonnè, yon kout tonnè kraze 1, msye frape pye 1 atè epi tè a tranble. Yon lè\nnan zòn ane 1803, avan Ayisyen te leve kont blan fransè, Desalin antre nan\nyon fo, yon gwo kay kote yo mete zam, kote y ap veye ènmi; anndan an te\nchaje ak gason vanyan, gason kanson ki t ap goumen pou retire nèg Ayisyen\nnan esklavay. Ay! Desalin di: «Tonnè kraze m! Tout nèg ki sèmante pou yo\nta mouri lib olye pou yo ta rete esklav Fransè pou toutan, kanpe bò kote m.\nTout nèg ki pè mouri kòm nèg lib men ki ta renmen rete ap sèvi Fransè yo\ntoutan, fout nou deyò! Tonnè kraze m! Si Fransè yo ta fout penmèt antre\nkote nou ye la a kòmkwa pou ta vin manke nou dega, tonnè kraze m mwen t\nap fout boule fò sa a ak nou tout!». Ay! Te gen Ayisyen brav tout bon vre\nnan epòk sa a, gason ki rele gason, gason vanyan, gason kanson ki te renmen\nAyiti tout bon, chèf ki rele chèf, chèf ki t ap goumen pou libere tout esklav.\nSe pa t ti chèf lach, chèf k ap touye pwòp pèp yo, chèf kapon, chef ki gen\nkakarèl pou ti krik ti krak, sanzave, malpouwont, makou, makout, magouyè,\nzenglendo, jeneral fatra, jeneral latrin, souflantyou, vandèdpeyi nèg sa yo te\nye. O, non! Se mwen k konnen kòman m sonje Tonton Pyè. Depi tonton an\ndi: «Timoun, m pral ban nou istwa», tout timoun gen tan pran ti chèz ba yo\npou chita devan 1, mete zòrèy yo an twonpèt, epi gade bab granmoun nan k\nap lage istwa atè. Li te tankou yon nèg save ki kenbe yon liv 1 ap li; epoutan,\ntonton an pa t konn ni li ni ekri. Mwen ka di se kòm yon don Bondye te bay\n20\nSezon sechrès Ayiti (roman) ©E. W. Védrine\ngranmoun nan pou 1 sonje yon seri istwa, bagay ki te pase tout bon vre sou tè\nd Ayiti nan tan lontan. Pa te gen lekòl nan bouk la se vre men m toujou di\nBondye mèsi pou granmoun sa a tout timoun te renmen wè, renmen tande.\nLè 1 chita nan dodin li, kachimbo 1 nan bouch li 1 ap rakonte n istwa, se te\ntankou yon pwofesè lekòl k ap anseye nou. Byenke m pa ka siyen non m se\nvre, mwen pa ka fè yon papye tè men lè m sonje Tonton Pyè kè m kontan.\nMalgre tout mizè n ap sibi kounyeya, tout kwa n ap pote yo, tout kalvè n ap\npase yo, lè m sonje istwa sa yo, lè m sonje kòman bagay yo te ye lè m te\njenn ti gason, sètadi yo pa t mal jan yo ye jodiya; pa t gen sechrès n ap wè\nkounyeya, menm bèt yo te konn jwenn vye zèb pou manje. Yon bourik te\ngen kouraj pou 1 ranni paske lè 1 fin manje zèb, li bwè dlo vant plen, kè 1\nkontan, li tonbe ap karakole nan savann lan tankou yon ti chen ki kontan k\nap chèche lòt pou jwe. Kounyeya, ak sechrès la, anpil bourik mouri. Sa k pa\nmouri yo kouche toutan; sitèlman yo fèb, yo pa menm ka ranni. Mwen sonje\nvalè chen nou te genyen. Nou te gen dis chen nan lakou a. Yo te mechan\nanpil. Tèlman yo te mechan, gen moun ki konn ap mande si se myèl nou te\nba yo manje; epoutan, chen yo te jwenn manje agogo, vye zo, vye zagribay\napre yo te fin touye kochon, kabrit chak mèkredi nan lakou a pou al vann\nnan mache demen. Prèske tout chen nan lakou a fin mouri kounyeya akoz\nmanje yo pa jwenn pou manje. Gen kèk chen ki rete toujou nan vwazinaj la;\nm vle pale de chen Tant Ateralya yo ak chen Asefi yo. Mwen menm kòm\nmoun, lè m ap gade zo kou, zo kòt chen sa yo kijan yo soti, sa fè m lapenn.\nJan m konnen chen sa yo te mechan lontan. Lè moun konn ap pase bò kay\nTant Ateralya oubyen bò kay Asefi, si yo pa t gen yon baton kenbe nan men\nyo, ou tande y ap rele: «Kenbe chen pou mwen! Kenbe chen pou mwen\nsouple!». Kounyeya, moun mèt mache de men vid; menm kouri chen yo pa\nka kouri alevwa pou yo ta gen fòs jape moun. Nou te konn an sekirite nan\n21\nSezon sechrès Ayiti (roman) E. W. Védrine\nlakou a lè m te piti. Se vre te gen vòlè men yo pa t mechan kouwè\nzenglendo. Vòlè sa yo se te chat de pye, kouto de bò, vòlè kouwè Toto.\nAnpil moun te konn Toto. Msye te yon machann lèt. Li te konn travay nan\njaden moun, travay nan konbit ou an gwoup ak lòt zanmi, travay nan fè\nfounacho ansanm ak lòt nèg. Toto te yon nèg byen jantiy. Anpil timoun nan\nvwazinaj la te konn rele 1 gòldipè tèlman msye te wo. Kèk moun di ke Toto\nte pran pwen pou 1 vòlè; gen lè se te vre. Lè nou konn fin kase mayi, Toto te\nkonn ede papa m mare yo pou fè gwo makòn pou kwoke nan pye mango.\nApre yon semèn, ou konn wè twa, kat makòn mayi manke nan pye mango\nyo. Pafwa yon moun te ka panse se vòlè ki te soti lwen ki pran yo epoutan se\nrat kay ki t ap manje pay kay kòm pwovèb la di. Wi, rat kay ki t ap manje\npay kay! Yon lòt non jwèt timoun yo te konn bay Toto se <makou» paske\nanpil moun di ke msye te yon chat de pye. Prèske tout moun ki te konn Toto\ndi ke msye pa t gen anpil bèf; se sèlman de vaybèf ke 1 te genyen epi 1 te\ngwo machann lèt nan plizyè bouk. Lè ou reflechi tout bon vre sou sa, ou di:\nsi Toto te gen sèlman de vaybèf, kòman fè 1 te jwenn lèt toutan pou pratik li\nyo? Imajine byen, yon vaybèf pran prèske menm valè tan ak yon fanm pou 1\nmete ba. Yon vaybèf se pa yon bèt ki plenn chak twa mwa oubyen ki pran\ntwa mwa pou 1 mete ba epi pou bourik Toto te toujou chaje ak galon lèt.\nMen malgre tou, mwen ka di nou ke m pa ka konpare Toto ak zenglendo\nalèkile. Kriz zenglendo sa a se kòm yon flewo tout kote w pase. Nou pa an\nsekirite paske prèske tout plan chen yo fin mouri. Leta, chèf yo p ap ban nou\nsekirite paske anpil nan magouy ak zenglendo. Toto te vòlè se vre, men\npèsòn pa di ke I te touye oken moun nan oken bouk. Lòt vòlè an chat pent ke\nyo te konn ap pale de yo se te Elifèt, Ti Pòy ak Anou. Twa mesye sa yo te\nkòm Toto: trè jantiy e trè sèviyab. Kèlkeswa kòve, eskwad, founacho yon\nnonm ap fè, kay yon moun ap bati, yo te toujou la pou bay konkou. Men,\n22\nSezon sechrès Ayiti (roman) E. W. Védrine\nBeniswa ki te konn twa mesye sa yo fen e byen, lè Beniswa ap pale de yo se\npou kwè 1. Beniswa se tankou yon kayiman; si 1 di w tèl ou tèl pwason avèg,\nse pou kwè 1 paske se nan dlo li te ye. Beniswa konnen sa 1 te pran nan men\nmesye sa yo. Se yon peyizan ki respekte tèt li e ki te konn travay di; li ede\nmoun lè y ap fè kòve oubyen ede nan nenpòt kòve k ap fèt nan jaden oswa\nnan lakou moun. Oken peyizan pa janm pale mal de li men yo te konn di\nmsye se yon kourèd, yon peng; yon nèg ki pa te depanse yon peni fasil.\nMenm fanm Beniswa pa t genyen poutèt pou l pa t depanse twòp. Kòm\npwovèb la di «Kourèd antere kou mou», se vre wi. Byenke Beniswa te yon\nkourèd, anpil moun te konn pran ponya nan men 1, sitou nèg ki ta pral\nSendomeng. Byenke 1 pa janm pran nouvèl moun sa yo ki te prete kòb nan\nmen I pou ta remèt li kòb la, msye pa janm plenyen. Yon lè te gen yon kòve\npa tèlman lwen ak kay Papou. Ay! Tout nèg t ap bay blag apre yo fin manje\nyon mayi byen cho. Tout moun te fin manje vant deboutonnen epi yo te sèvi\ntout nèg yon bonjan gwòg. Aprè nèg fin fè yon poze, tout nèg retounen nan\ntravay. Lè lestomak ou kore konsa, ou fin pran yon bon gwòg, ou santi w\nanfom, ou santi w gason tout bon. Men, toujou gen kèk parese tout kote ou\npase. Mesye yo t ap leve gwo bwa, bonjan bwa, e bwa ki lou ki itilize pou al\nboule ansanm ak wòch founacho. Anou p ap li pran yon kalte bwa! Tout\nmoun sezi! Yo bat bravo pou li, epi yo di: «Anou se nèg ki gen nèg sou li\ntout bon vre!». Te plen fanm ki te fin sèvi mesye yo k ap travay byen di.\nFanm yo t ap gade potorik gason sa a ki rele Anou, janm li ak ponyèt li byen\nmiskle. Se te yon jeyan lokal. Tout moun bat bravo, «Bravo Anou! Bravo!».\nMen Beniswa se yon nonm ki toujou ap fè moun ri, yon komedyen ki toujou\nap pale an daki. Toudenkou, li rete 1 di: «Anou pa manje nan yon sèl jaden».\nHm! Tout moun te rete bouch be. Anpil moun te rete bouch fèmen paske te\ngen moun ki konnen msye gen de pye lajounen, kat pye solèy kouche. Gen\n23\nSezon sechrès Ayiti (roman) ©E. W. Védrine\nmoun ki pa t byen konprann sa Beniswa te sot di a paske yo konn wè Anou\nap travay diferan kote, swa 1 ap travay nan eskwad ak ti gwoup zanmi ouswa\n1 ap travay nan jaden yon moun. Men lè n devine sans pawòl Beniswa a, li\nvle di «yon chat mawon menm jan ak Toto». De tout fason, tout kat vòlè sa\nyo te trè jantiy e trè sèviyab. Yo te toujou la pou ede moun nan nenpòt kòve\ny ap fè. An verite, nou pa ka konpare yo ak vòlè nou fèk wè ki rele\nzenglendo k ap degòje moun tankou rat k ap koupe kou poul lage atè.\nZenglendo yo gen dwa fin antre nan yon kay, yo pran lajan moun, fè kadejak\nsou tifi, mare papa ak jenn gason nan poto epi lè fini, yo touye tout.", "description": null, "domain": "poetry-site", "date": "2025-11-11 01:00:12", "url": null, "image_url": null}
{"text": "SEZON SECHRÈS AYITI - PWOLÒG\n\nTande kri peyizan yo!\ngrangou pa dous\ngrangou ap touye nou\nyo vòlè tè nou\npri manje monte bwa\nlapli pa tonbe\nnou bezwen ponp dlo\npou wouze tè yo\npeyizan yo ap pati\nal lòt peyi\nyo kouri dèyè yo lòtbò dlo\nepi yo kontinye ap pran dlo\nmen se pa fot yo\nkrim tribòbabò nan yon peyi\nfò nou rebati Ayiti\nfò mizè ak krim\nfini\nAyiti!", "description": null, "domain": "poetry-site", "date": "2025-11-11 01:00:25", "url": null, "image_url": null}
{"text": "SEZON SECHRÈS AYITI - NÒT POU LEKTÈ А\n\nNou ankouraje moun k ap anseye kou ki an rapò ak sijè kouwè: Etid Moun\nNwa, Literati Karibeyen, Antwopoloji Kiltirèl, Anviwonnman, Kreyòl\nAyisyen, Kilti Ayisyen, Edikasyon Ayisyen, Istwa Ayisyen, Lang Ayisyen,\nLiterati Ayisyen, Migrasyon Ayisyen, Roman Ayisyen, Peyizan Ayisyen,\nAyisyen nan Sendomeng pou panse itilize vèsyon anglè ak espayòl roman sa\na (Season of drought in Haiti, Temporada de sequía en Haiti) pami tèks y ap\nitilize.\nLè ou li zèv literè sa a, w ap kapab konprann plis tray peyizan ayisyen ap\npase depi digdantan, pwoblèm agrikilti ak debwazman Ayiti nan yon peyi\nkote leta demisyone depi byen lontan. Poze san ou pou li chak paj, pran nòt,\ndiskite liv sa a tout kote dekwa pou konsyantize plis moun sou tout pwoblèm\nekolojik k ap ravaje anviwonnman ayisyen an e ki kontinye egziste jounen\njodiya.\nYon roman ayisyen nan lang Ayisyen, Sezon sechrès Ayiti, premye parèt an\n1994 nan edisyon «Soup to Nuts Publishers», Cambridge, Massachusetts\n(USA). ISBN 0-938534-27-0. Nan fen liv la, gen yon glosè kreyòl - anglè ki\nSezon sechrès Ayiti (roman) E. W. Védrine\nfèt espesyalman pou ede elèv k ap aprann lang kreyòl la, ki poko maton\nladan oubyen ki poko atenn yon nivo trè avanse pou familyarize ak lanvè\n/landrèt li. Konsa, li va rann lekti roman an, ki deja nan yon langaj senp, pi\nfasil toujou pou yo, e pou plizyè Pwogram Bileng Ayisyen k ap itilize toude\nlang yo (kreyòl, anglè) alafwa. Nan glosè a, n ap jwenn sans mo, sinonim\nak varyasyon kèk mo ak fraz (ant parantèz), epi tradiksyon yo nan lang\nanglè.\n(E. W. Védrine)", "description": null, "domain": "poetry-site", "date": "2025-11-11 01:00:41", "url": null, "image_url": null}
{"text": "SEZON SECHRÈS AYITI - CHAPIT 8\n\nLendi, a twazè, tout elèv yo fin pran egzamen yo. Aselòm pral travay sou\naktivite kiltirèl, kote I pral bay elèv yo yon chans pou montre talan yo nan\nklas la: sa ki pral li istwa kont, atik, diskou ak pwezi. Tout elèv briye sa yo\nvle patisipe nan klas pou montre mèt la kòman yo prepare pou lòt egzamen\nyo.\nKijan tout moun ye? Kijan wikenn nou te ye? Aselòm mande klas la.\nLi raple klas la tou, de dènye travay yo te fè.\nSemèn pase, nou te fè yon kanpe nan pale sou kilti dekwa pou n te fè yon\nrevizyon istwa avan egzamen an. Nan dènye klas kilti a, nou te pale de\nBouki ak Malis kòm kont ki pi popilè nan foklò ayisyen. Mwen te mande\nkèk elèv pou ekri yon kont epi pase devan klas la pou li l. Nou te wè kèk\npowèm tou epi n te kòmante sou yo. Pou premye aktivite jodiya, n ap\nkòmanse ak kont yo. M ap mande elèv ki t ap ekri kont yo pou leve men yo\nepi vin li youn devan klas la.\nMarijo leve men l. Li pral li yon kont.\nTit kont mwen an rele 'Elefan an chaj yon konferans sou pwoblèm bèt\nsovaj t ap konfwonte'.\nElefan te an chaj yon konferans sou pwoblèm bèt sovaj t ap konfwonte.\nPlizyè animal te reyini nan sal konferans lan. Apre Elefan te fin fè diskou 1,\nSezon sechrès Ayiti (roman) E. W. Védrine\nli di: «M ap pase kòn nan bay bèt ki pi lèd la pou I ban nou yon dènye rapò\nsou nouvèl k ap fè toubouyon nan forè a». Makak te voup li kanpe epi li di:\n«Mwen pèdi tout dosye ki gen enfömasyon yo pandan mwen t ap fè lakilbit».\n«Men kilè w ap pran bagay yo oserye?», Elefan di msye. Makak te santi l\nvekse epi l reponn Elefan: «Gade, pa penmèt ou ranse avè m! Se granmoun\nki non m!». Epi li te kontinye ap pale: «Youn nan gwo pwoblèm m panse\nanpil bèt ap konfwonte, se yon pwoblèm 'espas' paske Elefan yo vin pi gwo\nde jou an jou, e n ap mande jis kibò sa prale. Pa egzanp, nou ka wè sa nan\nsal la kòman moun chita an kabrit paske ti Elefan yo pran twòp plas».\nElefan ak tout sajès, te sekwe de fèy zòrèy li apre Makak te fin pran lapawòl.\nMakak, kòm nèg ki san respè pou gwo zotobre, te annik voye yon koudèy nan\nsal la epi li wè Lyon chita dèyè a. Li fè yon ti avanse kot Lyon; li di: «Vin\npran kòn nan ti mal!». Tout bèt te santi yo deranje pou jan Makak te pale ak\nwa a. Se konsa yo te kòmanse bat chalbari dèyè Makak poutèt li sot manke\nwa a dega. Dapre yo, Makak se yon nèg azade ki pa janm fè anyen byen.\nNon sèlman fanmi wayal la te enève, menm Cheval ki youn nan manm envite\ndonè yo te reyèlman move. Lòt Lyon yo pa t vle al nan oken tire pye ak\nMakak pou yo pa desann valè yo. Yo te kite lòt bèt defann yo. Tig, kòm youn\nnan avoka yo, te bay Makak yon madichon pi rèd pase sa Chen te bay Chat\nla mèkredi granmmaten anba pye zaboka a. Li di Makak: «Ou wè timoun\nfrekan, enben se nan simetyè y al pouse bab». La tou, yon fyèv frison te pran\nMakak epi ke I te vin rèd tankou yon grenn bal. Pou evite twòp eskonbrit,\nElefan te pran kòn lan nan men Tig pou I te bay konpè Chat lapawòl. Chat\npran kòn lan byen rapid epi l di asanble a: «Mwen pa t gen oken diskou\nprepare, men mwen pral di yon kout priyè». Kòm pwovèb la di «priye,\nveye», Chat te kite yon grenn je I ouvè ap kontwole konpè Chen pandan\npriyè a epi I kòmanse priye: «Pаpa m ki nan syèl la, mwen k ap priye a, ou\nSezon sechrès Ayiti (roman) E. W. Védrine\nkonnen kilès mwen ye. Mwen mande ou pou netwaye peche mwen ak kèk bon\nzèl poul. Mwen sèmante swasanndisèt fwa sèt pou mwen pa janm gade poul\nsou bwa. Mwen mande ou jistis pou konpè Chen ki vle detwi ras beni sa a.\nMwen mande ou tou pou chase move zangi sa yo lwen de nou afenke nou\nkapab genyen plis libète. Mwen p ap kenbe ou twò lontan paske m konnen ou\nokipe anpil. Ou deja konn bi priyè m. Mwen t ap di w tou pa bliye pwomès\nrat ou te fè m nan. Mwen mande ou tou pou miltipliye mantèg sou latè non\nsèlman nan bon sezon men nan sezon sechrès tou. Ou va modi tout ras Chen\nk ap viv sou latè. Ensiswatil!\nChen yo t ap pete nan po yo pandan priyè a. Yo pa t ka tann Chat fini pou у\nal koresponn ak li. Se konsa ekip solid sa a te pati dèyè Chat nan sal\nkonferans lan. Elefan reyalize ke konferans lan te yon veritab gagòt paske\nanpil lòt bèt pa t gen tan prezante revandikasyon yo. Elefan frape pye I twa\nfwa kòmkwa pou I ta di yon kout tonnè. Li fè yon reflechi yon ti moman, epі\nli di: «Bon, koze lagè a gen lè se li ki pi gwo pwoblèm nan forè a. Poukisa\nnou pa ka viv an pè? Apati jodiya, ke lapè reye nan forè a». Se konsa Elefan\nte klotire reyinyon an, epi tout bèt te pran chemen lakay yo.\n<<Trè byen Marijo!»\nSe tou pa Roro kounyeya pou yon kont.\n<<Tit kont mwen an rele 'Gade yon mirak!»\nAyiti se yon peyi ki chaje ak mòn, e li pa fasil pou travèse yo. Apre premye\nendepandans peyi a, te gen yon kolon ki t ap vwayaje Ayiti. Bi msye se pou l\nSezon sechrès Ayiti (roman) E. W. Védrine\nte jwenn min men li pa t konn peyi a byen. Donk, li te bezwen yon gid ak yon\nmilèt. Li rive nan yon ti bouk; te gen yon tonton nan zòn lan, men se yon kote\nou pa jwenn moun souvan. Kolon an te gen anpil pwoblèm lè I vin jwenn\ngranmoun nan. Misye di I ap gide kolon an epi l ap lwe I yon milèt. Demen\nbyen bonè, yo met deyò; chak sou yon milèt. Yo fè plizyè jou ap vwayaje.\nTonton an rive yon kote, pre yon legliz epi l ap rele byen fò: «Gade yon\nmirak! Gade yon mirak!». Te gen yon pè ki t ap priye anndan an epi misye\nsote; li kite priyè a, epi I soti deyò. Lè pè a gade, li jis wè se yon tonton k ap\nrele awotvwa: «Gade yon mirak! Gade yon mirak!». «Kote mirak la?» pè a\nmande. Tonton an di l Lasentvyèy fèk sot fè yon mirak. Li di pè a: «Pandan\nm t ap gide yon kolon nan mòn sa yo, apèn nou rive bò yon gwo twou, milèt\npa m nan te devan, li voltije twou a. Milèt kolon an menm rive bò yon falèz;\nli kanpe sèk. Kolon an sot tonbe, li woule desann anba a; li pa leve. Milèt la\nmenm rete kanpe bò falèz la ak tout sèl li sou do l. Mwen pa janm wè mirak\nkonsa». Pè a di tonton an: «Sa pa rele mirak, se yon devenn». Tonton an\nensiste ke se yon mirak paske yon milèt koute tèt nèg men gen anpil kolon.\n«Bravo Roro!» Aselòm felisite 1.\nAnpil elèv leve men yo, y ap tann mèt la chwazi yo.\nTi Mafi potko patisipe nan klas, men sanble I prè kounyeya.\n<Mwen, mèt! Mwen!» Ti Mafi rele.\n<<Oke, ann tande sa ou genyen» Aselòm chwazi 1.\nSezon sechrès Ayiti (roman) E. W. Védrine\n<<Tit iswa m nan rele 'Mouri pou libere Ayiti'»\nYon lè, Ayiti t ap fè fas ak yon gwo kriz politik. Plizyè pati politik ak\nòganizasyon te reyini pou panse a ki meyè fason yo ta ka soti nan kriz la. Yo\nte rankontre pandan plizyè jou pou diskite pwoblèm sa а.\nFinalman, yon moun vin ak yon repons ki te plè tout moun: «Mwen deside\nmouri pou libere Ayiti epi nou p ap janm gen pwoblèm ankò!». Lè tout peyi\na te tande bon nouvèl la, woy! Tout moun ta renmen wè konpatriyòt ayisyen\nsa a ki pa pè mouri pou liberasyon Ayiti. Li parèt nan televizyon nasyonal, fè\nentèvyou nan radyo ak jounalis, yo tande I nan radyo... pou di volonte I pou\nI mouri pou libere Ayiti Cheri. Li deside pou l ta mouri yon vandredi (vè\ntwazè nan aprèmidi) epi l di jounalis yo kijan I ta tiye tèt li. Li ta kòmanse\nkouri depi Pòtay Senjozèf rive Kafou. Lè I rive la, li ta lage kò I yon kote ki\nfon nan lamè, yon kote ki chaje ak reken. Kòm li pa konn naje, donk ou\npanse se bagay tout bon. Pa gen manti nan sa! Tout vil Pòtoprens desann\nsou Boulva Jean-Jacques Dessalines pou al gade Ayisyen sa a ki pral yon\newo. Tout moun t ap bat bravo: «Se sa nèt! Ale! Ale! Ale pou liberasyon\nAyiti! Ale pou sa! Nou fyè de ou, pitit Tousen, Desalin, Kristòf ak Chalmay\nPeral!».\nMsye te kòm yon moun ki reprezante Ayiti nan yon maraton entènasyonal; li\nte abiye ak koulè drapo a (ble e wouj), ki senbolize «espwa ak viktwa». Rive\nI rive Kafou kote pou I ta lage kò I nan dlo a, foul moun nan miltipliye paske,\nsètènman, tout moun te kirye pou wè moun sa a ki pral yon ewo. O, o, avan I\ntouche liy aboutisman an, li di: «Mwen twò cho pou lage kò m nan dlo a; m\na pran refwadisman».\nSezon sechrès Ayiti (roman) E. W. Védrine\nMwen menm ki te Kafou ap gade sèn nan, yon moun ban m yon ti kout pye\nnan dèyè epi m ateri la a pou pataje istwa a ak ou.\n<Yon bèl istwa Ti Mafi! Mèsi!» Aselòm remèsye 1, epi 1 chwazi Dyela ki te\ngen men 1 anlè.\n<«Mwen gen yon diskou, tit li se 'An memwa Bataille de Vertière’», Dyela\nanonse.\nMesyedam, o non tout Ayisyen Ayiti, e sa yo k ap viv aletranje, mwen fyè pou\nm la a pou pale de yon gran evennman ki raple m pèp mwen an sa gen plis\npase 200 ane nan istwa nou. Pou moun ki pa familye ak istwa d Ayiti,\n'Bataille de Vertière' vle di anpil bagay pou mwen epi l te fèt yon sèl fwa\nnan istwa peyi m.\nJou 18 novanm 1803, nou te gen yon sèl bi: libere tèt nou, kase chenn\nesklavay, chenn ke Tousen, Desalin ak lòt ewo ayisyen t ap eseye kase depi\nlontan. Jodiya, mwen sonje ankò yon pawòl selèb Tousen te di lè Fransè yo\nte kidnape l: «Ou rache pyebwa libète moun nwa yo. L ap repouse atravè\nrasin li paske yo fon nan tè epi yo anpil».\nRasin sa yo, ke Tousen te mansyone, akouche 18 novanm 1803. Jodiya, si yo\nta mande m: «Èske ou kontan? Ėske m kontan pou selebre 'Bataille de\nVertière?' Èske m kontan ak glwa Ayisyen gen nan istwa? Èske m kontan ak\ntit yo bay Ayiti kòm 'Premye Repiblik Nwa nan lemonn?'». Repons mwen se\n«wi» ak «non». Mwen di 'wi' lè m sonje ewo ayisyen sa yo ki te prè pou\nSezon sechrès Ayiti (roman) E. W. Védrine\nsakrifye tèt yo pou libere pèp mwen ak peyi m, lè m sonje Desalin ki te di\n<Nou dwe viv lib oubyen nou mouri». Wi, mwen sonje dènye pawòl Tousen\nyo lè li t ap kite peyi I pou y al anprizone I 'Fort-De-joux' nan Montay Jura\nan Frans. Nan lòt volè a, mwen di 'non' paske nou menm Ayisyen, nou gen\nyon chemen long pou n pakouri. Apre plis pase 200 ane kòm nasyon, nou te\nsipoze egzanp nasyon k ap ede lòt. Nou pa t sipoze gen grangou nan peyi n;\nnou pa t sipoze gen ti Ayisyen k ap mande, dòmi nan lari; nou pa t sipoze\ngen yon to analfabèt 85%; swen medikal ki pòv ak anpil lòt pwoblèm. Nou te\nsipoze gen lekòl gratis pou tout Ayisyen. Nou pa t sipoze gen Ayisyen k aр\ntouye frè ak sè yo san rezon. Ayiti jodiya pa Ayiti 1803. Mwen wè I plis kòm\nyon nasyon ki divize kote klas k ap gouvène a met pye sou kou rès\npopilasyon an. Yon peyi ki gen yon ame k ap touye pwòp pèp li jis paske I vle\npran gou yon demokrasi.\nJodiya, mwen pa ka fyè de peyi m lè m wè sa frè m yo fè 30 septanm 1991.\nMwen pa ka fyè lè prèske dimil Ayisyen pèdi lavi yo nan mwens pase dezan\npaske yo te vote yon kandida yo te chwazi. Mwen pa ka fyè lè m konnen\nlame, atache ak zenglendo ap pèsekite pèp mwen an. Mwen pa ka fyè lè m\nwè y ap riske vi yo nan gwo lanmè pou eseye rive Miyami ak lòt kote nan\nKarayib la. Mwen pa ka fyè lè reken yo ap selebre paske pèp mwen an ap\nkite peyi l. Mwen pa ka fyè fason yo trete yo Guantanamo. Mwen pa kontan\nfason yo trete yo aletranje. Mwen pa kontan fason laprès etranje montre\nnou, chwazi nou kòm bouk emisè nan plizyè sikonstans. Nou menm Ayisyen,\nnou sot lwen e nou gen yon chemen long pou n pakouri toujou. Si Tousen,\nDesalin, Kapwa Lamò, Chalmay Peral te vivan jodiya, m pa panse yo t ap\nfyè nonplis de Ayiti jodiya. Nou gen pou n travay di; nou bezwen edike; nou\nSezon sechrès Ayiti (roman) ©E. W. Védrine\nbezwen lite pou yon Dezyèm Endepandans, lite pou repran fyète n nan\niistwa. Mèsi!\n<<Trè byen Dyela pou bèl diskou sa a!» Aselòm felisite l.\nMen Frero leve lontan; msye ret tann ak pasyans pou yo chwazi I.\n<Ou prè pou yon bagay?» Aselòm mande 1.\n<Wi, mèt!>» Mwen vle fè yon ti pale sou istwa pre-kolonbyen. Tit atik mwen\nan rele «Yon koudèy sou Sivilizasyon Endyen Ayisyen».\nSi n trase orijin Endyen Ayisyen yo, selon tradisyon natifnatal yo, n ap\njwenn il d Ayiti te peple pa Endyen ki sot Laflorid e nan zòn Yucatan, e pa\nde gwo gwoup ki te sot Amerikdisid.\nIstoryen toujou chwazi konsantre sou de gwo tribi natifnatal: Arawak ak\nKarib. Arawak yo te rele tou ‘Arahuacos'. Nan lang Marcorix, ki te yon lang\nanpil moun te pale alepòk, mo 'Arawak' la siyifi: manjèd farin manyòk.\nZansèt Arawak yo, Galibis, te abite rejyon kouwè Giyàn ak Amazòn.\nArawak, Kaketios, Lucayos, ak Tainos - tout se desandan Galibis ki te\nimigre nan gran Zantiy ak ti Zantiy yo.\nLiterati nasyonal la, ki konpoze de pwezi ak tradisyon oral, rele «Areyto».\nDènye a se te fom ki pi popilè a. Sanba ak twoubadou il la chante jwa ak\ntristès yo. Yo chante bote fanm yo, bravou chèf yo, pouvwa dye yo, e lagè.\nSezon sechrès Ayiti (roman) E. W. Védrine\nItilizasyon tip literati sa yo kòm mwayen kominikasyon yo, patikilyèman\nmoun ki transmèt tradisyon sa yo de jenerasyon an jenerasyon. «Bovites» se\nyon seri lejann ki enkli nan literati sa a. Pami yo, gen: «Nonит» (lalin), yon\nkont ki baze sou jalouzi lalin genyen kont solèy la k ap briye, e preferans li\npou I klere aswè. Lòt lejann gen pou wè avèk paradi apre lamò, kreyasyon\nlamè a, kijan sèpantye travay sèks lafam, e poukisa wosiyòl yo ap chante.\nLè Kristof Kolon debake an 1492, il la te divize an sis «kasika» oubyen\n«<tèritwa» ki gouvène pa yon chèf endyen, oubyen «kasik». Kasika yo se te:\nHiguey, Ciguay, Marien, Xaragua, Magua ak Maguana. Karib yo peple de\npremye teritwa yo. Tainos yo te rete sou teritwa Marien ak Xaragua. De\ndènye yo te sou kontwòl fame Caonabo, yon nonm ki te mari bèl rèn\nAnacaona, rèn Xaragua. Byenke Espayòl yo te detwi Endyen Ayisyen yo,\ntras sivilizasyon yo rete nan istwa ak literati peyi a.\n<<Ekselan Frero!»\nFrero prezante yon bèl mòso istwa pre-kolonbyen. Klas la prè kounyeya pou\ntande komedyen Chal.\n<<Mwen gen yon iswa; tit la rele 'Bravo pou majistra!'»\nVwala se te yon fèt patwonal yo t ap selebre sou waf Okay la. Donk anpil\nmoun nan vil la te reyini. Machann fresko, machann chenjanbe, machanи\nkola glase, eksetera era..., tout te la. Öganizatè fèt la fin fè diskou\nremèsiman I, remèsye tout moun ki te fè selebrasyon sa a vin yon siksè. Men\nmajistra vil la potko janm pale; misye se yon nèg timid. Ak ankonbreman\nSezon sechrès Ayiti (roman) E. W. Védrine\nfoul la, moun ap pouse youn lòt pou fè plas pou ka wè pi byen moun k ap\npale sou podyòm, gwoup mizisyen k ap jwe, eksetera. Nan pouse, pouse, yon\nmoun pouse majistra a epi I sot tonbe nan dlo a ansanm ak yon tifi ki te bò\nkote l. Kòm msye konn naje, donk se lizaj li sekouri timoun nan epi I sot deyд\navè l; rad yo mouye tranp.\nJe tout foul moun nan kounyeya sou majistra a, y ap gade l, y ap bat bravo\npou li: «Mezanmi, gad jan nou gen yon bon majistra! Msye se yon ewo tout\nbon ki ta bay vi I pou pèp la». Tout jounalis gen tan rasanble kot msye ap\nlonje mikwo ba li pase yo wè I anvi di yon bagay. Misye voup li pran yon\nmikwofòn epi I di: «Lanmèd pou moun ki te pouse do m nan!». Mezanmi, pa\ndi m ap salopete lasosyete non. Donk pandan m t ap gade sèn lan, yon ti\nbandi ban m yon koutpye nan dèyè epi w wè m vin tonbe jis la a pou rakonte\nw istwa sa a.\n<<Yon istwa trè komik! Mèsi Chal!> Aselom di ak yon gwo souri.\nApre istwa Chal la, klas la gen yon 10 minit repo kote elèv yo ap revize pou\nyon seksyon pwezi.\n<Ann pase nan seksyon pwezi kounyeya. Kilès ki vle resite avan?», Aselòm\nmande.\nPrèske tout moun leve men. Chans pou Yayàn, Aselòm chwazi l.\n«Oke, Yayàn te leve men I avan. Kisa w ap resite?»\nSezon sechrès Ayiti (roman) E. W. Védrine\n<M ap resite 'Fò sa fini!'>.\n\nFÒ SA FINI!\nLè m gade Ayiti, lè m gade Ayisyen,\nm rele de rant dlo nan je.\nAnmwe! Anmwe!\nAyisyen, Ayisyen, gade kote nou ye!\nAnn sèmante pou n di fò sa fini!\nAnn sèmante pou reken pa manje\nfrè ak sè n yo ankò!\nAnn sèmante pou n pa vann yo lòtbò dlo!\nFrè m ak sè m yo, kilè n ap di fò sa fini?\nKilè n ap goumen pou prestij nou?\nPou sa fini,\nfò nou ini,\nfò nou chase tout malfini!\nSi nou ini,\nyon jou sa va fini!\n<<Trè byen Yayàn! Nou pral tande Pòl kounyeya.»\n<<M ap resite 'Dezyèm Endepandans'.\n\nDEZYÈM ENDEPANDANS\nMwen tande yo di Ayiti libere 7 fevriye 86\nMwen bay de kout ri, kwe kwe.\nAnn sispann kwè nan Tonton Nwèl!\nSezon sechrès Ayiti (roman) E. W. Védrine\nAnn sispann bwè nan bibon!\nAnn kòmanse bwè nan boutèy!\nDe ki endepandans w ap pale?\nMwen bay de kout ri, kwe kwe.\nOu ka pran sant yon Dezyèm Endepandans.\nSe yon bèl rèv men li poko fèt.\nSe yon ti bebe ki nan vant toujou\nMen li poko akouche.\nAyiti ap endepandan se lè nou tout ini\nAyiti ap endepandan se lè tout chen va souse yon zo\nAyiti ap endepandan se lè tout fatra va disparèt.\nSe lè tout chen va manje ak chat\nSe lè lou va manje ak ti mouton\nSe lè tout moun bwete va mache dwat\nSe lè tout avèg va wè\nSe lè dwadelòm p ap vle di dwèt moun\nSe lè Ti Pouchon va di Sentaniz: ‘Ann fè yon sèl\nNou tout se Ayisyen; ann pouse pou pi devan!\nSe lè sa a n a di «Dezyèm Endepandans!>»\n<<Yon bravo pou Pòl! Ann tande Michou kounyeya.»\n<<Powèm m pral resite a rele ‘Sezon Wouj'».\n\nSEZON WOUJ\nSezon sa a sot ravaje pèp mwen an,\nyon pèp k ap karese espwa yon\nSezon sechrès Ayiti (roman) © E. W. Védrine\ndemokrasi apre plis pase trantan anprizone.\nSezon sa a, ki eseye touye espwa 16 desanm nan,\nfrape tout moun ki reve yon demokrasi tou nèf.\nMen sezon sa a pa la pou lontan.\nSezon Wouj, se yon sezon kote magouyè gen pouvwa a\nmen yo pa gen otorite.\nWi, yon pouvwa tanporè kote y ap rejwi.\nYo gen pouvwa pou touye inosan,\npou fabrike ak men wouj yo yon fòm demokrasi,\nyon demokrasi diferan de sa 7 fevriye 91 lan.\nVan sa a ki sot soufle a paralize\nanpil aktivite.\nLi pouse pèp la al viv nan kache\ne li pa ka esprime panse 1.\nNan tout peyi a, ou ka wè yon larivyè san\nsezon sa a kite.\nPoukisa? Jis pou yon chwa,\nWi, chwa 16 Desanm 90 la!\nSezon sa a pèmèt pèp Ayisyen demaske\ntout madigra ki bloke wout demokrasi a.\nLi pèmèt li wè tou vrè patriyòt k ap lite\npou yon lòt Ayiti.\n«Trè byen Michou!»\nApre sa, Aselòm mache al kot Charitab, ki chita nan klas la san fè bri.\nSezon sechrès Ayiti (roman) E. W. Védrine\n<<Ann tande sa Charitab gen pou nou»\n<<Wi mèt! Mwen prè pou pa m nan; tit li se 'Rèv pou yon Manman an\ndanje'>\n\nRÈV POU YON MANMAN AN DANJE\nBonjou manmi!\nSe youn nan pitit ou yo k ap salye w\nSe ou menm wi m vin wè\nKòman w ye?\nHey, manman!\nSe dat mwen pa wè w\nPale m de ou non sò\nSa w fè de bon?\nSe ou menm sa?\nApa w defigire nèt kòmè!\nManman, se anndan kè m pou ta ye\nPou ta wè jan m t ap panse a ou.\nApa m wè w ankò, hey!\nMezanmi, Ayiti Toma m nan!\nSe pa ti sezisman m te fè\nLè m te pran nouvèl kadejak\nMalandren nan lame ansanm ak\npolitisyen kowonpi te fè sou ou.\nManmi cheri, se ak dlo nan je lè m te tande\nValè nan pitit ou yo panzouyis touye.\nMezanmi! Bon, poudi se nan vant ou\n105\nSezon sechrès Ayiti (roman) E. W. Védrine\nAsasen sa yo te soti manmi?\nPitit ap vyole manman!\nHey! Sa grav!\nKote sa soti Letènèl?\nKòmè! Apa m wè w ankò!\nSe pa ti sezisman m te fè\nLè m te pran nouvèl sa a kay blan yo\nM pa t santi m ni atè ni anlè\nMachwè m te sere tankou yon timoun ki bwè esans\nSe yon grenn sèl mwen te met anba lang mwen\nAk yon ti kafe amè m kouri bwè\nDomaj, m pa t ka jwenn vèvenn pou ta fè yon te pou sezisman\nSe ou manmi? Apa m wè w ankò!\nSe mwen k konnen jan m te anvi wè w cheri\nApre ventan m fè ap viv nan yon peyi fredi\nManmi cheri, pwoche non, pwoche m bo w!\nMezanmi! Se ou menm sa?\nPwoche non, pwoche m manyen w!\nSe pitit ou wi\nOu pa bezwen pè m\nKèlkeswa jan w ye, se manman m w ap toujou ye.\nMwen pa janm pè di se ou k manman m\nKèlkeswa kote m pase\nMezanmi, manmi! Apa tout rad ou chire,\nTout kò w plen pousyè,\nFatra nan tout kwen kay ou\nManman cheri m nan, m pa ka kwè\n106\nSezon sechrès Ayiti (roman) E. W. Védrine\nSe nan sitiyasyon sa a ou ye?\nAnmwey! Anmwey! Anmwey!\nVin ede m sekouri manman m ki an danje!\nMen m wè 1 tonbe nan koma\nAnmwey! Anmwey! Prete m yon telefòn\nPou m fè yon kout fil ijans\nPrese! Prese! Pase m yon telefon!\nPase m li! Prese!\nAlo o! Alo o!\nO! Apa se yon operatè etranje ki reponn\nAlo o! Hello!\nPliz! Silvouplè, mwen ta renmen fè yon kout fil entènasyonal\nYès, entènasyonal!\nPase m operatè Dizyèm nan silvouplè!\nWi, Dizyèm!\nIjans! Emèjennsi! Yès!\nMwen se pitit Sò Ayiti\nWi, pitit Sò Ayiti!\nWi, prese vit!\nDi tout timoun li yo mwen te fè yon rive wè manman m\nGranmoun nan byenmal\nBa yo nouvèl la\nEta sante 1 grav, mwen pa ka pale.\nDi yo prese vit, fè kou yo konnen pou vin Ayiti\npou vin bay granmoun nan swen. Ou tande?\nWi, ba yo tout nouvèl la pou mwen!\nRete sou liy lan, poko ale.\n107\nSezon sechrès Ayiti (roman) E. W. Védrine\nWi, di tout pitit Ayiti k ap viv nan Dizyèm nan sa\nPou kouri fè yon antre pa bò isit\nPou vin ede sove lavi granmoun nan.\nMenm si yo pa rete lontan, di yo desann kanmèm.\nPa bliye non, ba yo mesaj la.\nAlo o! Alo o!\nEkri sa m so t di w la!\nWi, ba yo tout nouvèl la pou mwen\nRele Miyami pou ba yo nouvèl la\nRele Pari, Nouyòk pou gaye 1\nRele Boston tousuit pou Vwa Lakay bay nouvèl la,\nRele Monreyal pou fè yo konnen.\nPa fè reta non, rele yo kounyeya\npou simaye nouvèl la.\nBabay!\nAselòm remèsye Charitab epi l anonse tou pa Rene.\n<<Tit powèm mwen pral resite a, se 'Ayiti pou Ayisyen'»\n\nAYITI POU AYISYEN\nA chak fwa m ap panse a peyi m,\nde rigòl dlo sot nan je m.\nSe yon kote m pa ka bliye\npaske se la lonbrik mwen plante.\nAyiti, Ayiti, kilè w ap lib tout bon?\nAyisyen, Ayisyen, kilè n ap met tèt ansanm?\nSezon sechrès Ayiti (roman) E. W. Védrine\nAnn sispann di 'chen manje chen!'\nAnn sispann di chak koukouy klere pou je 1!\nSi granpapa nou yo pa t met tèt ansanm,\nNou pa ta gen peyi sa a.\nAyisyen, Ayisyen, 'yon sèl dwèt pa manje kalalou'.\nAyisyen, Ayisyen, ann travay pou peyi nou!\nAselòm felisite Rene, epi I chwazi Ronal ki te gen men I anlè.\n<<Trè byen Rene! Nou pral tande Ronal kounyeya.»\n<<Wi mèt! Tit powèm mwen an rele 'Epi solèy la leve Ayiti'»\n\nEPI SOLÈY LA LEVE AYITI\nSe nan yon rèv mwen te ye\nepi m espante.\nSe Kafoufèy mwen ta prale\nepi lè m rive bò Simityè\nmwen pa wè oken pòv k ap mande.\nO o, mwen di: sa k pase?\nMwen di nan kè m, pinga Jeneral la do\nvoye yo an vakans nan peyi Titanyen\npaske 1 voye deja anpil pòv an vakans pèmanan\nnan peyi sa a depi kòmansman 30 septanm 91.\nAnpil moun pa t ka di yon mo\nJeneral la te tou deja andyable,\ndonk, fò ou ta riske vi w pou ta pwoteste.\nSezon sechrès Ayiti (roman) E. W. Védrine\nTe gen yon ti jenòm ki t ap pase kote m\nMwen mande I poukisa tout baryè Simetyè fèmen.\n<Mò yo te fè yon leve kanpe pou pwoteste», li reponn.\nPa gen plas ankò anndan an.\nBawon Sanmdi move kou kong\nLi rele: <«Anmwe! Anmwe!\nSimetyè pa ka pran mò ankò!»\nLi tèlman rele fò, Lameri tande.\nLè majistra a mande sa k pase,\nYo di 1 se mò nan Simetyè Pòtoprens lan ki an grèv.\nMwen pete yon ekla ri\nEpi m di: mò yo te nan dòmi,\nPoukisa yo pa t leve kanpe lè Janklod te la?\nTi jenòm nan di m yo pa t kapab,\nTe chaje Lewopa ak lòt bèt sovay\nKi t ap make pa vennkat sou vennkat\nbò kav Tonton an.\nM mande 1I poukisa yon tèl simagri,\nli di gen yon seri mò Tonton an\nte voye nan peyi san chapo san rezon\npou evite eskonbrit pete,\nYo te oblije bay Tonton an sekirite\nlè 1 t al nan peyi sa a tou.\nMwen mande I si bèt yo toujou la ap fè pòs,\nli di depi sèt fevriye\nPèp la te fè yo ale.\nM kontinye mache\nSezon sechrès Ayiti (roman) E. W. Védrine\nLè m rive Soudal, mwen pa t menm ka\nRekonèt kote m te ye.\nM wè se nan yon bèl site m ye\nM pa wè oken ti kay kraze,\noken pòv k ap mande charite,\noken timoun pye atè ak bokit dlo\nsou tèt yo,\noken chen mouri bò lari,\noken rigòl santi.\nM met de men nan machwè tèlman m sezi.\nDe la etan, mwen desann Premyè Avni\nMwen fè yon wout koupe nan Palmis\nM pa wè oken kochon k ap kouri\nM pa wè oken pil fatra\nM pa pran sant oken chen mouri\nM pa pran sant oken santò.\nM make twa pa\nEpi m wè m ateri bò Lekòl Jan XXIII\nM kontinye desann toudwa\nM pa wè oken gid touris,\noken mandyan k ap di blan\n<I am hungry, give me five cents please»>\nM kontivye toudwa ri Magazendleta\nM pa wè oken ray tren\nMwen wè yon mesye ki t ap pase\nMwen di: eskize m mesye, sa k pase ray tren yo?\nKisa Asko fè ak yo?\nSezon sechrès Ayiti (roman) E. W. Védrine\nLi di: <«Tibonòm nan te vann yo avan 1 pati>\nM met de men nan machwè tèlman m sezi.\nKòm mwen te cho, m pa t ka jwenn dlo\ndonk m achte yon fresko\nepi m kontinye mache al Kwabosal\nLè m rive la, mwen pa wè oken labou,\nOken salte Mache Anba.\nMwen wè se yon gwo mache kouvri,\nbèl bagay modèn\nMwen pa wè oken mouch k ap vole.\nMwen di: si Piram te la, kisa 1 ta di?\ndat l ap viv nan fredi New York City\nJan 1 ta anvi wè mouch.\nM pa wè oken bouretye,\noken pòtè k ap pote chay sou tèt pou lajan,\noken pòv anba galri k ap mande.\nMwen pa tande pèsòn moun k ap plenyen pou lavichè\nSouri nan figi tout moun,\nyo fre kou boujon yanm\nOu pa tande pèsòn ap pale de zenglendo\nse kòmsi tout t al nan peyi san chapo\nMen tout kote m pase, m wè brigad vijilans monte\npou ranfòse sekirite.\nMwen di, Ayiti va chanje\nAyiti va libere tout bon vre,\nEskanp figi 1 va kanpе,\nzòt va respekte pitit Desalin,\nSezon sechrès Ayiti (roman) E. W. Védrine\nli p ap kontinye pase yo nan tenten.\nMwen di gen espwa, solèy la va leve Ayiti.\nMwen espante, m voup mwen reveye!\nEpi m wè solèy la leve.\nM di: apa se nan yon rèv mwen te ye!\nAselòm remèsye Ronal epi klas la aplodi. Jòj se lòt elèv Aselòm pral chwazi.\nLi ret san fè bri nan klas jodiya.\n<<M ap resite 'Lè Ayiti te Ayiti'»\n\nLÈ AYITI TE AYITI\nLè Ayiti te Ayiti,\nyo te rele 1 «La Perle des Antilles».\nLè Ayiti te Ayiti,\nyo te konn respekte Ayisyen.\nLè Ayiti te Ayiti,\nreken yo pa t konn fete.\nLè Ayiti te Ayiti,\nAyisyen te ti prens aletranje.\nLè Ayiti te Ayiti,\nzòt te konn sezi,\nyo pa t konn meprize n,\nyo te konn respekte n.\nLè nou al lòt bò dlo,\nnou pa t konn pran ti bato\npou al peri nan dlo.\nSezon sechrès Ayiti (roman) © E. W. Védrine\nTout kote n pase, yo te konn bat bravo.\nLè Ayiti te Ayiti,\nAyiti Cheri te bèl nègès\nli pa t mèg\nmen 1 te gen ti grès.\nLè Ayiti te Ayiti,\nmoun te konn al Bisantnè\npou al pran ti lè.\nLè Ayiti te Ayiti,\nyo te konn rele n\nPremye Pèp Nwa ki trase chemen libète,\nPremye Pèp Nwa ki konjige Vèb Libere,\nPremye Pèp Nwa ki pote viktwa\nNan batay pou libète,\nPèp Nwa ki bwòdè,\nki mache tèt anlè.\nLè Ayiti te Ayiti,\nAyisyen pa t konn pati\nal pran imilyasyon lòt peyi.\n<<Trè byen Jòj!»\nAselòm ap pran yon dènye powèm nan men nenpòt volontè. Sentaniz, ki\ntoujou prè pou l patisipe nan klas, leve men I byen vit.\n<<Mwen mèt! Mwen!» Sentaniz siyale mèt la.\nSezon sechrès Ayiti (roman) E. W. Védrine\n<Oke, ale non Sentaniz!>»>\n<M ap resite 'Montre m pito'»\n\nMONTRE M PIТО\nPechè, mwen abitwe ak ou.\nPa fè m kado ti grenn chak kou!\nOu sèmante\npou pa montre m peche.\nOu refize\nmontre m ranje privye.\nOu ban m al plen kalbas\nmen ou refize montre m tann nas.\nOu mennen m al achte\nmen ou pa montre m plante.\nPechè, p ap ban m ti grenn chak kou\nmen montre m kenbe tou!\nPechè, p ap annik ban m al plen kalbas\nmen montre m tann nas!\nPechè, p ap annik mennen m nan mache\nmen montre m plante!\n<<Trè byen Sentaniz!»\n\nAselòm fè yon kanpe la jodiya sou aktivite kiltirèl yo.\nSezon sechrès Ayiti (roman) © E. W. Védrine\n<N ap kanpe la pou jodiya sou aktivite kiltirèl yo. Pou devwa, m ap mande\npou nou medite sou kont ak powèm sa yo, ak lòt bagay nou te wè nan klas\njodiya. M ap mande n ekri sa n panse de kont yo ak yon ti kritik sou sa nou\nte diskite sou powèm yo deja. Mwen remèsye tout moun ki te patisipe nan\nklas e sa yo ki pa t gen tan patisipe nan klas la, yo t ap tande, yo t ap suiv. Se\nva tou pa yo lòt fwa. Babay tout moun! Fèt atansyon nan lari!\nTout elèv ale epi Aselòm ak Sonson soti nan klas la. Pandan y ap mache, yo\nrive ant Granri ak ri Senmaten; Aselòm apèsi Onèl. Msye apèn rive sot nan\nsid. Li se moun Lasalin, pa lwen ak Kapòl. Onèl se yon gwo machann\nchabon. Li vin Pòtoprens souvan pou regle biznis li. Kòm bagay yo p ap\nmache nan sid, gen yon moun ki t ap regle yon afè vwayaj pou msye al\nMatinik. Donk, tout bagay prè pou I pati. Dyelifèt ba I yon lèt bay Sonson,\natestan ke I te pran nouvèl li pa Nènè.\n<<Tonton Sonson, rete la yon ti moman! M ap kouri rele yon moun! Misye\nsanble ak Onèl. Ey! Ey! Onèl! Tann mwen! Wi, ou menm!» Aselòm siyale\nOnèl.\n<<Aselòm! Enkwayab! Apa se ou! Kòman nèg ye? Yo di m Sonson\nPòtoprens.» Onèl di ak yon vwa etonan.\n<Men wi, okontrè se ak misye m ye, epi m apèsi w men ou pa t gen tan wè\nnou. Mwen fè Sonson ret tann mwen pou m al rele w. Kòman ou ye menm?\nSa nèg regle anba a?» Aselòm mande.\nSezon sechrès Ayiti (roman) E. W. Védrine\nOnèl ap kòmante sou sitiyasyon peyi a; I ap rakonte kèk istwa familye\nAselòm konnen deja de kèk vòlè.\n\nGason Poem\n<«Gason! Se yon bagay enkwayab. Peyi a fini nèt. Moun pa ka manje,\npeyizan pa ka travay vye rès tè yo rete, lapli pa tonbe ankò, mizè ap touye\nnou. Prèske nan tout bouk ou pase, ou wè yo vid. Se tankou m ta di w yon\nkote tan te pase; li balize tout bagay. Lòt pwoblèm nan se zenglendo yo. Se\nyon flewo moun pa janm wè. Lè m te jenn, mwen konnen te konn gen vòlè.\nBon, tout moun konn Aleyis kòm gwo vòlè paske misye di ou se pwofesyon\n1. Nan tout bouk, te toujou gen yon seri vòlè anbachal tankou Elifèt, Ti Pòy\nak Toto men yo pa rele mesye sa yo kriminèl paske yo pa t janm touye\npèsòn. Aleyis te yon vòlè ki trè ouvè; misye di w li menm li pa vòlè malere\npaske moun sa yo plenyen twòp epi yo toujou ap ba w madichon. Misye\nkonn pase nan yon jaden ak tout krèy sis timoun li yo kote 1 vòlè bannann,\nyanm ak patat. Li pase yon lòt kote, li pran yon kochon, li pase yon kote\nankò li pran yon soukri pou kwit yo. Li manje vant plen epi 1 met deyò. Li\nkonn pase kay Orilyo, li pran yon douzèn kabrit epi 1 pati. Aleyis di w se te\nyon plezi pou Orilyo di: «Ay! Gen lè Aleyis te pase nan zòn lan; gen yon\ndouzèn kabrit ki manke». Fò ou te konn tande pale de Orilyo. Se te yon\ngrandon, yon nonm trè rich ki te posede tè ak bèt; li te rete pa lòtbò Mòn\nKabrit, yon mòn ki pa tèlman lwen ak Lazil. Lòt mesye yo te trè sèviyab\nmalgre yo konnen yo kòm chat 2 pye. Tip vòlè n ap gade kounyeya,\nzenglendo yo, nou pa wè ak kisa nou ta konpare yo. Yo toujou mache ak\ngwo zam epi se raman pou yo pa ta nan machin. Si yo antre lakay ou, y aр\nvòlè tout bagay epi si yo pa pete fyèl ou, konnen se gwo chans ou ta genyen\noubyen ou gen kèk bon lwa Ginen sou ou. Se yon epidemi moun pa janm\nwè.» Onèl kòmante.\nSezon sechrès Ayiti (roman) E. W. Védrine\nOnèl rive kot Sonson t ap tann Aselòm nan.\n<<Gason! M pa ka kwè sa! Se ou menm Sonson!» Onèl di ak sipriz.\n<<Onèl! Se ou menm? Kijan w ye? Mwen pa ka kwè mwen wè w ankò.\nGason! Gad Onèl! Mwen di Bondye mèsi nou youn wè lòt ankò. Lè m wè\nou, mwen sonje gwo sezisman moun Kapòl ak nan lòt bouk te fè lè yo wè\nMèsidye antre sot Sendomeng.»>\n<<Pa betize! Ki Mèsidye w ap pale?» Aselòm ak Sonson mande.\n<<Mèsidye Lerison!» Onèl reponn.\n<<Mèsidye nan sid?» Aselòm mande.\n«Monchè, m wè Mèsidye. Ay! Misye byen mèg! Figi 1 byen zo. Li rakonte\nm sa 1 sot pran Sendomeng ak kijan yo pimpe 1 tounen isit, se bagay tèrib.>»\nOnèl ajoute.\n«Konpè Onèl, mwen te konn wè Mèsidye pandan m lòtbò a. Nou vin pèdi\nkontak nan semèn yo t ap arete Ayisyen voye Ayiti a. M t ap di kote\nMèsidye dwe ye, si I monte ak si 1 desann paske gen Ayisyen ki okouran gad\ndominiken te dèyè yo epi yo gen tan bwaze, y al kache lòt kote. Si yo gen\ntan met lapat sou ou, yo p ap ba ou dwa pran anyen; y ap nèke pimpe w\nAyiti.» Sonson kòmante.\nSezon sechrès Ayiti (roman) E. W. Védrine\n<<Lòt nèg ki te fè moun sezi ankò se Nènè ak Poulik lè mesye sa yo rive\nKapòl. Mwen ta pral chèche fèy kokoye ak Dyelifèt ansanm ak kèk lòt\nzanmi ankò pou fè yon tonèl pou Deliram, epi m kwaze ak yo.» Onèl\ndeklare.\n<<Tonèl! Sa pou Deliram fè tonèl la?» Sonson mande ak tristès.\n<«Li te gen mòtalite nan fanmi an,» Onèl reponn.\n<«Mòtalite! Rozita mouri?» Sonson mande.\n<<Non, se yon pitit li ki te mouri konpè Sonson.» Onèl reponn.\n<Kilès ladan yo?» Sonson mande.\n<<Youn ki rele Sentou.>»>\n<<Podyab! Kisa 1 te genyen?» Aselòm mande.\n\nOnèl kòmante sou lanmò a ak plis detay.\n«Bon, anpil fwa timoun yo mouri nan bouk la gen moun k ap di se\nlougawou, se sesi, se sela. Monchè, anpil timoun yo ki mouri se mizè a ki\npote yo ale; grangou touye yo. Se dangoye Deliram ak Rozita ap dangoye\npou bay sis timoun manje. Yo konn fè yon semèn san manje. Bon, na\nretounen sou afè lanmò a. Epi pandan n ap pote fèy kokoye yo, mwen wè\nyon bis ki fè Lazil rete devan kay Asèn nan. De nèg desann. Yo chak gen\nSezon sechrès Ayiti (roman) E. W. Védrine\nyon sache pen nan men yo. Men mwen wè yo yon ti jan etranj. M ap di nan\nkè m pinga nèg sa yo se zenglendo yo ye non. Men m pa pè paske mwen\nmenm, Dyelifèt ak lòt nèg yo, nou chak te gen yon manchèt koulin byen\nlong, byen file nan men nou. Epi youn ladan yo di: «Eskize m mesye, nou\napèn desann bis la; n ap chèche kay Deliram; ou ka montre nou chemen k al\nla?». Mwen di mesye yo ak plezi; ou konnen, mwen pa nèg ki prese. Mwen\ntoujou ap reflechi epi m ap pale ak yo san krent. M t ap ba yo fil pou konnen\nkilès yo ye ojis anka yo ta zenglendo. Kòm li te fè cho epi m te gen yon grap\nkokoye nan men m donk se lizaj, mwen mande mesye yo si yo ta vle m\nkoupe de kòk pou yo. Bon, mesye yo twò kontan atò paske yo te fatige anpil\napre vwayaj la, epi gòj yo te sèk. Donk mwen fè Amòs rete ak mwen epi m\npwoche kote lòt nèg yo, mwen di yo pote fèy kokoye yo ale; di moun yo nou\ndèyè n ap vini. Mwen pa vle fè Deliram sipriz kòmkwa pou m ta di mesye\nyo pou di li 1 ap gen gen vizitè. Mwen di Dyesèl di lòt mesye yo ke yo pa\nbezwen soufle Deliram 1 ap gen vizitè. Ou konn tèt malere a deja bwouye,\nkonprès sou tèt li epi se ti rès tè 1 te genyen an li pral vann pou peye frè\nantèman pitit la. Mwen pa vle siprann li menm; 1 ap gen tan wè Nènè ak\nPoulik kanmèm. Mwen fin koupe kòk yo epi mesye yo kòmanse bwè. Mwen\nmande yo kibò yo moun. Toude di yo se moun Kapòl. Mwen ak Dyelifèt,\nnou youn gade lòt, kòmkwa si yo se moun nan bouk la kòman fè yo pa konn\nkay Deliram. Men yo wè nou yon ti jan pa vle kwè yo. Youn ladan yo di:\n<<Nou kite bouk la lontan. Se Sendomeng nou te ale nan koupe kann epi yo\npimpe n tounen Ayiti». Mwen mande yo si yo konnen yon sèten Mèsidye,\nnèg Kapòl. Yo mande m si se pa Mèsidye Lerison; konpè Dyelifèt gade m\nankò yon fason tèlkòm mesye yo pa zenglendo. Mwen di wi, se vrè non\nmisye. La tou, mwen mande mesye yo non yo. Youn di 1 rele Poulik; lòt la di\n1 rele Nènè. Mwen mande si se pa Poulik Lerestan; «Se li menm», li reponn.\nSezon sechrès Ayiti (roman) © E. W. Védrine\nMonchè nou toulèkat makònen ansanm, len leve lòt anlè tèlman nou kontan,\ntèlman nou sezi. Ay! Nèg yo sezi lè m di yo Mèsidye antre sot Sendomeng\nde men vid; yo pimpe misye Ayiti. Yo te gen pen nan sache yo, chak ban\nnou yon pen long. Apre n fin pale, nou mache al kay Deliram.»\n«Konpè Onèl, ou fè m sezi! Mwen pa ka kwè sa! Ou wè Mèsidye?» Sonson\nmande ak sipriz.\nOnèl bay detay sou Mèsidye e detay sou kèk moun nan zòn lan, epi I mande\nAselòm kijan l te vin Pòtoprens?\n<Misye te nan veye a samdi swa. Bon, Nènè ak Poulik rive ansanm ak lanmò\na. Lè m di ou sa a, malgre moun yo t ap kriye, yo te yon ti jan kontan an\nmenm tan lè tout moun te wè Mèsidye, Nènè ak Poulik. Anpil moun te soti\nnan lòt bouk kouwè Bèlvi, Sannayi, Tounad, Lasalin, Moriso, Kakanm, Bèlè\neksetera... Ou konnen konpè Deliram se yon nonm nan bouk la anpil moun\nkonnen. Se yon nèg ki pa janm fatige lè pou rann moun sèvis. Malgre bagay\nyo p ap mache byen se vre, men lè Deliram ak Rozita te wè tout moun sa yo\npa bliye yo, se kòmsi m ta di w yo santi yon gwo fòs ki kenbe yo. Epitou\nprezans mesye ki sot Sendomeng yo, vin ba yo plis konsolasyon. Kòman w\nap degaje w isit, Aselòm?»\n<<Bon, se tout kote nan peyi a bagay yo p ap mache byen. Mwen sot pase nan\negzamen bakaloreya. Mèsi Bondye m pase, men pa gen anyen serye m ap fè.\nTanzantan m anseye men se pa nan yon vrè lekòl; konsa, lè paran timoun yo\nkapab, yo lage yon ti kraze nan men m. Anpil ladan yo rete nan vwazinay la,\nSezon sechrès Ayiti (roman) E. W. Védrine\npa tèlman lwen ak mwen. Ann al nan ti ba a, n a pran yon bagay, konpè\nOnèl!»>\nYo toulètwa ale nan yon ti ba ki rele «Rafrechisman sou Pòtay» pou pran\nyon bagay.\n«Bonjou matmwazèl! silvouplè, bere twa pen pou mwen. M ap pran twa\nkola tou.>» Aselòm mande dam k ap travay nan ba a.\n<Ki kola ou vle mesye?» dam nan mande Aselòm.\n<<Tann yon moman matmwazèl! Sonson, ki kola w ap pran?»\n<<Pran yon limèt pou mwen.» Sonson reponn Aselòm.\n<E ou Onèl?» Aselòm mande 1.\n<«Mwen pa gen pwoblèm; sa w ap pran an, se li m ap pran.» Onèl reponn.\n<Oke matmwazèl, pote yon limèt ak de banana pou mwen silvouplè.»\nAselòm finalman deside.\n<Oke mesye, m ap vin sou ou talè.» dam nan al pran yo.\nMesye yo chita pi rilaks epi yo kontinye ap pale. Onèl fè yon ti kòmante sou\njan bagay yo ye nan sid.\nSezon sechrès Ayiti (roman) E. W. Védrine\n«Bagay yo tèlman pa bon nan sid, se sanble mwen jis ap sanble ti kòb pou\nvoye kò m Matinik. Chans pou mwen, moun ki t ap regle vwayaj la pou\nmwen di m tout bagay anfom kounyeya. Mèsi Bondye, mwen jwenn yon\nviza pou al Matinik! Se rezon sa a ki fè m antre Pòtoprens. Lè bagay yo pa\npi mal, mwen te konn antre souvan pou m te an kontak ak pratik mwen yo,\npou m te touche nan men yo. Ou konnen se an gwo yo konn pran chabon an\nnan men mwen epi nou pale sou peyman an. Kounyeya, menm bwa pa gen\nnan sid pou moun fè chabon. Se tankou m ta di ou se nan yon dezè w ap\nmache men ou jwenn kèk moun ak kèk bèt ki vivan toujou. Bon, pale m de\nou non Sonson.»\n\nSonson mansyone kijan I kite Sendomeng.\n<Onèl, monchè, gen yon seri bagay ki rive yon moun oubyen yon seri\npwoblèm ki prezante epi ou wè ou pa viktim, monchè se bagay enkwayab.\nSe kòmsi m ta di w se nan yon rèv ou ye, ou wè yon malè ki pral rive w; ou\nespante nan dòmi an, je w vin klè epi malè sa a pa gen tan rive w. Monchè,\nmwen annik pran nouvèl y ap ranmase Ayisyen pou voye Ayiti; mwen te\ngen yon zanmi dominiken ki rele Pedro. Mwen prese kontakte misye. Li gen\nyon ti bis li fè biznis li. Chans pou mwen, m jwenn li. Mwen kite tout afè m\ndèyè. Mwen pa t vle pou zotobre dominiken yo ta yon ti jan sispèk mwen\npou yo pa fouye machin Pedro a. Misye kondi rive toupre Dajabon bò\nfwontyè a. De la etan, mwen chape pou 1 mwen al Wanament epi m pran\nmachin lage m Pòtoprens. Bon, m te konn adrès Aselòm deja, toupre Pòtay\nSenjozèf. Mwen mache al lakay li.»\n\nAselòm sou pwen pou I al nan yon reyinyon.\nSezon sechrès Ayiti (roman) ©E. W. Védrine\n«Bon, kòm mwen gen yon reyinyon pou m ale, monchè Onèl m ap kite w ak\ntonton Sonson. Ann fè yon deplase, w a ret pale lakay ak li.>\nYo kite ti ba a; Aselòm lage yo devan kay li epi l ale nan reyinyon an.\n«Konpè Onèl, kay se pou ou. Mete w alèz!» Sonson di ak yon souri.\n<Pa gen pwoblèm konpè Sonson!» Onèl reponn nan yon vwa rilaks.\nSonson bay Onèl detay sou sa I obsève Pòtoprens lè I vin sot Sendomeng.\n«Monchè Onèl, lè m di ou kòman m anvi wè moun yo, fò se nan kè m pou ta\nye pou konprann mwen. Bon, kòm mwen di w, chans pou mwen m te gen\ntan pran ti kòb mwen epi m kite Sendomeng. Lè m rive isit, mwen wè\nkòman bagay yo ye nan peyi a, konpare ak jan yo te ye avan m te kite Ayiti.\nGason! Se bagay ki fè dlo sot nan je. Lotrejou, mwen te fè yon ti soti al jwe\nkèk boul nan yon ti bank bòlèt toupre a, epi m jwenn ak kèk nèg Okay k ap\nrakonte m kòman bagay yo pa bon nan sid. Mwen panse sou sa epi m vin\nreyalize pa gen anyen mwen pral fè Kapòl. Mwen ta achte ti tè ak ti kòb\nmwen genyen an men tè pa bay ankò; lapli pa tonbe; peyizan pa gen oken\nmwayen pou wouze yo. Aselòm p ap fè anyen serye Pòtoprens; se ti leson\npatikilye l ap bay timoun. Li fin fè klas segondè 1 men se tankou yon machin\nki gen tout bon pyès ladan epi chofè a pran pàn gaz. Pa gen oken kote\nmachin sa a ka ale si chofè a pa gen lajan pou 1 achte gaz. Donk, yon nèg\ngen dwa filozòf isit, li konn li ak ekri, li konn pale franse men si 1 pa gen yon\nparenn oubyen lamama, monchè 1 ap pran nan twa wa. Ou konnen Aselòm\nSezon sechrès Ayiti (roman) E. W. Védrine\nse yon nèg sensè misye ye. Se yon nèg tout moun nan vwazinaj la respekte\npaske 1 fè respè 1. Se pa yon jenn gason ki nan magouy oubyen ki renmen\nmagouy. Nan ka sa a, 1 ap soufri ak onè. Se yon nèg tout timoun ap pale de\nbyen de li sitèlman 1 montre byen, epi 1 sousye de yo pou vin bon lidè\ndemen. Alò lè w ap gade yon seri filozòf tankou misye ki prepare, nèg save\nki renmen pèp, bon misye pa rayi boujwa men 1 rayi magouy kèk nan yo ap\nfè. Se yon nonm ki te dwe rete nan peyi a pou fè edikasyon lòt jèn, travay ak\nyo epi ou wè I ap oblije kite peyi a pou al dèyè lavi miyò. Se pa renmen li ta\nreyèlman renmen pati al lòt peyi men nèg la jenn gason; li gen yon avni.\nDonk, se nan sitiyasyon sa a nou ye nan peyi a: pifò peyizan ap fin kite peyi\na, bon nèg save ap pati tanzantan, moun ap mouri grangou, pri tout bagay\nmonte bwa epi magouyè rete dèyè ap pyafe nan peyi a; y ap fè krim ak\nmagouy chak jou. Fò Ayiti soti nan pwoblèm li ye kounyeya yon lè! Yon\nseri moun santi bon ki pou ta rete nan peyi a, yo oblije pati epi bandi ki p ap\nregle anyen serye pou pèp la se yo ki nan peyi a k ap fè e defè. Tèlman gen\nespyon zenglendo tout kote nan Pòtoprens, ou pa ka pale ak nenpòtreki\npaske lè mayengwen ap vole ou pa konn mal ak femèl. Donk, gen bagay se\nandedan kay sèlman ou ka pale yo. Yon nonm pa ka di sa 1 pa bezwen nan\nlari paske atoufè sa yo ka disparèt ou avan krache sèk si w touche pwen\nsansib yo.»\n\nSonson monchè, se konsa bagay yo ye? \nOu se yon nonm Bondye renmen si\nou wè w vivan toujou. Monchè, malgre jan bagay yo ye nan sid, peyizan yo\ngen espwa ke bagay yo ka chanje yon jou. Monchè Sonson, Mèsidye te sezi\nlè 1 pran nouvèl ou Pòtoprens. Se mwen k te li lèt la pou Dyelifèt. Li voye\nyon lèt pou ou tou; men li.» Onèl lonje lèt la ba li.\nSezon sechrès Ayiti (roman) ©E. W. Védrine\n<Oke, tou li I pou mwen konpè m.» Sonson mande 1.\n<Oke, te m ouvè 1.» Onèl reponn.\nSonson monchè,\nMwen pa ka esplike w kòman m te kontan lè m te pran nouvèl ou. Malgre\ntout ane ou fè Sendomeng, mwen wè ou pa bliye m. Sa ban m anpil kouraj\nmalgre jan bagay yo ye kounyeya. Anpil moun ou te konnen fin kite Kapòl ak\nlòt bouk yo. Se pa fot yo men mizè nan kò yo; donk, yo oblije met deyò pou\nwè dekiprevyen chans yo. Monchè, lè ou rakonte m tout peripesi ou sot pase\nSendomeng, se te ak dlo nan je mwen t ap panse a ou. Mèsidye antre de men\nvid vin sot Sendomeng. Tout moun te etone lè I rakonte yo sa I sot pran la. Se\nte yon sipriz pou tout moun lè yo te wè Nènè ak Poulik. Anpil moun te gen\ntan dekonèt yo. Nou di Bondye mèsi yo antre sennesòf. Mwen swete bagay\nyo mache byen pou ou konsènan afè vwayaj la. Di Aselòm kenbe la, pinga I\ndekouraje. Bondye ka ouvè yon pòt pou li paske nanpwen yon priyè ki pa\ngen amèn. Mwen p ap kenbe ou anpil, Onèl va di ou kòman nan sid ye. Bon\nkouraj! Mwen pa konn kilè n a wè. Salye Aselòm pou mwen.\n\nKonpè ou Dyelifèt.\n«Monchè, mwen kontan Dyelifèt te jwenn lèt mwen voye ba li a. Pale m de\nlòt moun yo non. Kòman Asefi, Beniswa, Tonton Pyè ak Kenòl ye?» Sonson\nmande.\nOnèl ap koòmante sou sitasyon an Kapòl.\nSezon sechrès Ayiti (roman) © E. W. Védrine\n<<Bon, Asefi la toujou. Prèske tout vye chen I yo fin mouri. Ou sonje jan 1 te\ngen yon seri gwo chen, chen ki mòde fasil, chen kỉ trè mechan. Menm chen\nyon nonm pa ka posede kounyeya paske I pa ka jwenn anyen pou 1 manje\nalevwa pou t ta jwenn pou chen? Donk, ou oblije al dòmi chak swa ak yon\nmanchèt file anba zòrye w pou sizanka zenglendo. Lè chen yo te la, ou te an\nsekirite. Yo te konn chase vòlè lè yo pase. Beniswa te nan veye a. Li t ap di\nkijan 1 kontan pran nouvèl ou lè Dyelifèt di 1 ou Pòtoprens. Tonton Pyè\nmenm, m pa bezwen pale de misye paske 1 nan lye verite a. Monchè, se\ngranmoun anpil moun pa t ka dispanse. Si timoun Kapòl ak nan lòt bouk\ntoupre a ta di w yo pa konn Tonton Pyè, ou ta mèt devine se jwe y ap jwe.\nMalgre li te gen bon ti laj, se yon nèg ki pa t janm malad e yon granmoun ki\nte trè enganm men I rive nan yon pwen kote I pa ka jwenn manje ankò; donk,\nmwen kapab di w mizè touye 1. Kenòl menm, zenglendo touye 1 yon semèn\navan Mèsidye antre sot Sendomeng.»\n\nNouvèl lanmò Kenòl, lòt krim zenglendo yo fè, ak lanmò Tonton Pyè fè Sonson sezi.\nKisa w di m? Zenglendo touye Kenòl! O, Letènèl! Yon Kenòl ki pa t janm\nnan anyen ak moun. Tonton Pyè mouri! Se mwen k konnen kòman m sonje\ngranmoun sa a. Mwen t ap pale ak Aselòm de li lotrejou. Mwen te al fè yon\nchita nan klas li pou dezannwiye m. Lè m ap gade elèv Aselòm yo, mwen t\nap di misye kòman m sonje tonton an; se kòmsi m ta di w lè mwen menm,\nou menm, Dyelifèt, Deliram, Mèsidye e tandòt ankò te konn reyini lakay li\npou vin tande istwa. Mwen pa t gen chans pase lekòl men gen anpil bagay m\nte aprann nan men Tonton Pyè. Lè m rive nan klas Aselòm lotrejou, li t ap fè\nistwa d Ayiti ak timoun yo. Monchè, anpil bagay Aselòm anseye timoun yo,\nSezon sechrès Ayiti (roman) E. W. Védrine\nTonton Pyè te konn pale de yo. Si tonton sa a te yon nèg save, yon nèg ki te\nfè klas menm jan ak Aselòm, granmoun sa a t ap twòp kòm filozòf. Donk, sa\nvin pouse m plis pou m kòmanse aprann li ak ekri. Aselòm kòmanse travay\nak mwen; li ban m ti leson patikilye. Ou wè tout sa misye gen tan ekri sou\ntablo a pou mwen?»\nOnèl felisite Sonson dèske I eseye pran leson patikilye nan men neve\nAselòm pou I aprann li ak ekri epi l kòmante sou sa Aselòm ekri sou tablo a\nki fè pati de vrè istwa d Ayiti, bagay ki fè pati reyalite Ayisyen, yon bagay yo\npa anseye nan lekòl.\n\nAy! Ou pa nan dòmi Sonson! Konpliman monchè! Kontinye travay byen konsa! \nSe pa de bagay mwen wè ki ekri la a non! Tout sa 1 ekri yo se\nreyalite. Lè m te lekòl, yo pa t montre m bagay reyèl sa yo. Se vrè istwa d\nAyiti Aselòm ekri sou tablo a. Yo komik, men an menm tan reyèl. Tip istwa\nd Ayiti yo anseye m lè m te lekòl, gen kèk bagay ladan yo ki vrè. Mwen\nkapab di istwa sou natifnatal ayisyen, alò Endyen yo, ki te nan peyi a avan\nKristòf Kolon debake, tout nèg ayisyen soti Afrik, Fransè yo te toujou nan\ntire pye ak Espayòl yo, se Trete Riswik ki divize Hispaniola* epi 1 bay\nnesans a 2 diferan koloni (youn sou kontwòl Lafrans, lòt la sou kontwòl\nEspay), Tousen ak Desalin te lite pou retire nèg nan esklavay, Chalmay\nPeral te goumen ak Tonton Sam. Apre sa, yo di w yon ti kaka chat sou\nchèfdeta ayisyen yo: Bwaye fè vennsenkan sou pouvwa; li te yon\nvandèdpeyi epi yo kontinye jouktan yo rive sou Papa Dòk epi yo di w\nTonton an te touye pyan pou peyizan, li te yon bon papa epi sa fini. Istwa se\npa sèlman bagay ki pase deja nan tan pase men tou, sa k pase chak jou, sa ou\nviv. Donk, gen anpil bagay ki fèt Ayiti pandan trantan sechrès la ke yo pa\nSezon sechrès Ayiti (roman) © E. W. Védrine\nanseye ou lekòl; yo pa ekri yo nonplis nan liv. Se pa nèg save ki manke pou\nekri yo. Genyen ki okouran de yo men ki benefisye de yo; donk, pwovèb la\ndi: lè w sou do bèf la, ou pa pale I mal. Yon mo enpòtan m wè Aselòm ekri\nsou tablo a pou defini mesye sa yo se «entelektyèl komokyèl». Gen kèk save\ntou ki konsyan de anpil bagay e ki pataje yo ak pèp la. Anpil fwa m ap\negzaminen lè m te lekòl, mwen wè m te yon sòt jakorepèt: tout kaka chat\nmèt la di, mwen repete 1 menm si m pa t konprann siyifikasyon yo. Anpil\nfwa, yo pa anseye ou sa yo te dwe anseye w, bagay ki reyèl. Mèt la di w:\n<<Solèy la leve alès epi 1 kouche alwès». Ou jis repete dèyè 1 men ou pa ka\nmande l: kot zòrye ak kabann solèy la? Si w ta di I sa, li ta di ou timoun pa\nreplike ak granmoun. Tandiske solèy la pa janm fè yon pa kita, yon pa nago\nmen se latè k ap vire anfas li. Fason yo anseye w la soudevlope mantalite w,\nespesyalman si moun nan mezire sa 1 ap montre w la. Se tip ansèyman sa a\nnou genyen Ayiti, men gen kèk moun save ki konsyan e ki vle montre w yon\nreyalite menm si yo riske vi yo pou fè sa. Aselòm se youn nan egzanp nèg\nsave ki riske vi 1 pou 1 montre pèp la yon reyalite. Lè m ap gade mo kominis\nlan misye ekri sou tablo a, mwen sonje lè m te timoun m pral lekòl; yo te\ntoujou montre m ke tout bagay ki pa bon asosye ak kominis: kominis pa kwè\nnan Bondye, kominis renmen fè lagè, kominis pral pran byen w, ak yon dal\nlòt tentennad. Chak moun dwe lib pou panse jan 1 vle men pa fòse yon lòt\npanse tankou w. Kominis an reyalite, se pa yon moun li ye men yon seri ide\nki ka nan avantay pèp la, ide kòman gouvènman ta dwe distribiye byen pou\ntout moun souse yon zo, kòman li ta bon pou tout moun chita bò tab la ap\nmanje olye se kèk grenn ki ta bò tab la epi rès la anba tab la. Si kominis te\nreyèlman yon moun, moun save ki li Labib ta di Jezikri te pi gwo kominis\nsou latè paske 1 te senpatize ak pòv yo. Sa pa vle di pou otan li rayi moun\nrich nonplis. Li pa t rayi Zache; li pa t rayi Laza. Malgre jan mizè a ye la a\nSezon sechrès Ayiti (roman) © E. W. Védrine\nnan peyi a, gen kote nan Pòtoprens manje an gaspiyay. Lè n ap gade abi y ap\nfè peyizan nan tout bouk, yo ouvè bouch yo pou di se twòp atò epi yo di se\nkominis yo ye. Se konsa yo elimine anpil ladan yo deja sou pretèks yo se\nkominis. Donk, yon moun ka konn li ak ekri men fo 1 al pi lwen pou\nkonprann reyalite bagay yo, fò 1 pa egoyis tou, fò 1 ta pataje sa 1 konnen ak\nsa yo ki pa konnen. N ap viv nan yon sosyete ki chaje ak koripsyon; se\ntankou yon kabann ki chaje ak pinèz. Anpil ta renmen bagay yo rete jan yo\nye a, epi y ap byen mennen pandan lòt ap mouri grangou, y ap pèsekite yo, y\nap pati al aletranje e sa k pi rèd la sèke gen yon dal moun ki pase lekòl epi ki\naji konsa men se pa peyizan. Nan enpas Ayiti ye kounyeya, se pa peyizan\npou yo blame; yo pa ka li, yo pa ka ekri, yo pa ka fè yon diskou magouy an\nfransè. Peyizan an se yon inosan li ye. Li tankou yon timoun piti, kèlkeswa\nsa ou ba li, 1 ap mete 1 nan bouch li.»", "description": null, "domain": "poetry-site", "date": "2025-11-11 01:13:54", "url": null, "image_url": null}
{"text": "Potomitan - Agasou Do Loko Miwa I&I\n\nAgasou Do Loko Miwa I&I Dumafis  Lafontan 2013 Ayiti,  yon zile Mè Karayib lan, Menm  gwosè ak monn lan, W  ap jwenn ladann l Tousa  monn lan genyen e Tousa  monn lan pa genyen, Menm  jan w wè monn lan osnon Linivè  nan teleskop Lè  w  gade, Ayiti  se imaj monn lan, W  bizwen mikwoskop pou wè l Jouswa sila, W ap li an Kreyòl Metòd Inifikasyon Objè:Enstriman::Chèchè:Padòmisansoupe Agasou Do Loko Miwa M Damballah  monte Albert Einstein, e Neil Borhs Chèchè yo leve, Dakò rankontre, Repran pale, Kontinye montre diferans ant gran e Piti. Yon bò yo diferan, Yon lòt bò yo menm Yon gran, Yon piti De bò Chapo ba Papa Legba Menm jan Tenmtenm? Bwachèch! Fasa fasa linivè Sesa.net/ Al?kole (Adjasoyun,  2013 Boston, MA)  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:25", "url": "https://www.potomitan.info/ayiti/lafontan/agasou.php", "image_url": null}
{"text": "Potomitan - Ala Bondye\n\nAla Bondye Dumafis  Lafontan Ala Bondye Ala, Bondye, De son, Orijin objektif kreyasyon: Taye, Aborijinèl Siye Banda. Blan, Machinespirityèl K ap fonksyone nan lanf¡è, Syèl e Linivè, se chwal Ginen, Ki kontinye nan memwa, Santiman, Lespri, Gwo Bonnanj, Frewo  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:27", "url": "https://www.potomitan.info/ayiti/lafontan/bondye.php", "image_url": null}
{"text": "Potomitan - Andeyò\n\nAndeyò Doumafis  Lafontan Mwen fét nan “Peyi Andeyò” Mwen se “Moun Andeyò” Pafwa, Zòt relem, “Kongo” Poukisa yo banm non sila? Yo rakonte, mwen se gwo zòtèy; Mwen pa rafine; Yo pa kapab donte mwen. Chak fwa yo eseye, Mwen tire pye. Yo tonbe plat atè. Ki sa, moun monte moun? Pa fè kòmsi ou sezi! Ann Ayiti, monte moun se lekti kouran. Menm grann Zora konnen sa. Dayè, li dekri sa nan oun bèl liv, “Di chwal mwen”, Pinga bat Ayisyen, Baton pap fèl fò. Mwen pa konprann! Ayisyen renmen baton se manti? Bay baton se dikta tout diktatè, Kèlkilanswa, Pè, Frè, Mè, elatriye. Nan ekri dikte anpil timoun pran baton. Se sa ki esplike vye konpòtman, Swadizan, anndan chak Ayisyen, Gen oun tontonmakout. Kretyen enpoze kilti li depi sou ban Kolèj. Kouman ou fé sove? Sove! Mo sila a raple, Mawonaj, Istwa esklav, Nan koloni Sendomeng, Ki mawon plantasyon, Pran rak bwa. Ou pa wè toujou gen kouri nan peyi a. Enstiti Fransè fasonnen tèt Ayisyen. Menm sila yo, yo pa aprann li e ekri, Konesans byen ak mal enfliyanse yo. Mwen te oblije revize literati Fransè. Mwen wè, nan nivo Elemantè, Yo bay Ayisyen, Enstriksyon Kretyen pou Istwa Ayiti. Menmsi ou pase, pa pase, ou pa mèt tèt ou. Sa ki pi mal, Ayisyen pè fè fot. Pa egzanp, si li manke oun vigil, Nan oun fraz, baton. Adyewo, li pa konnen poukisa Frè a bat li. Ni li pa kapab di lakay li, kantite baton li  pran. Yo ap di li, Mè a gen rezon bat ou. Paske kreten pa bon kretyen. An verite, elèv Enstiti Fransè soufri konplèks  fò, pedantri pale Laten, ni lespri yo pa rive Vétyè. Tande vwa Jeneral Konpè Kapwa, Ann Avan. Chwal li tonbe. Li pa kanpe kous viktwa, Pou fè Libète triyonfe. 18 Novanm, Lespri Ayisyen parèt. Li pote chanjman kalitatif. Ayiti se sèl tè depi ou pile li, Ou Lib. Sa se verite ou pa bizwen verifye, Depasman fèt. Andeyò ki sa? Ayisyen depase fòs etranje, Ak twa pouvwa pou enfliyanse li, e Chanje lavi li ki pa depann de kapital; Sistèm ki koze angwas e anbigwite; ak Enstitisyon tankou leta fayit. Premyeman, Ayisyen mete kolonis deyò, Pou tè a te Lib. Dezyèman, lafen represyon te nesesè, Pou objektif orijinèl vin anndan Ayisyen. Twazyèman, Papa Desalin, tabli lwa fondamantal  Ayiti. Konstitisyon 1805, kodifye Ayisyen, Ak Tit Propriyetè e Mèt. Lekòl Mèveye, osinon Lekòl Ayisyen, Piske nou ekri nan Lang nou pale, Ap raple tout Mèt, e Propriyetè. Se pa tout peyi ki dekouvri lwa fondamantal, Tankou Ayiti. Nan ka sila, lwa fondamantal Ayiti dwe aplike, Nan tout domèn. An 1758, Makandal montre, Ayisyen ap rete Mèt tè  Ayiti. An 1803, Lame Endijén genyen batay Endepandans. An 1805, Papa Desalin fè Ayisyen Mèt e  Propriyetè legal. An 2022, Peyi Andeyò se sél posiblite. Se sa mwen tale wè, mwen retounen rakonte. Dwa Kopye  & Referans 2022 Doumafis. Doumafis  Lafontan, Moun Andeyò, Otè, Krik? Krak! Dèyè Mòn Gen Mòn,  Fotograf, e Propriyetè Ecofugees® * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:28", "url": "https://www.potomitan.info/ayiti/lafontan/andeyo.php", "image_url": null}
{"text": "Potomitan - Annela\n\nAnnela Dumafis  Lafontan Annela, Fanm vanyan. Ayisyen, Pa manje anyen frèt. Lè li leve kanpe, Tout mechan, malfetè, tiran tranble. Tandiske pou timoun yo, Annela se manman bon kè. Ki simayen lanmou. Moun ki viv ak Annela pa mande kite. Tèlman bouch Annela gou. Foumi pote nouvèl ban mwen Frewo  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:29", "url": "https://www.potomitan.info/ayiti/lafontan/annela.php", "image_url": null}
{"text": "Potomitan - Selebre jou m fèt\n\nSelebre jou m fèt Dima  Lafontan Janvier 2024 M ap poze tèt mwen kesyon, Ki sa ki gen nan lavi, Pou admire, si se pa ou? M si pensonn paka di, Se pa vre. Sepandan, sosyete a mete limit, Pa fè sa. Li bay baboukèt, Pa di sa. Li bay presyon, Ou pral nan lanfè. Ui, m dakó. Jan moun viv enpòtan. Ou pa dwe fè nenpòt bagay. Pa vann nanm ou pou lajan. Adore w pa oun peche. E menmsi m mouri pou sa! Se lavi. M bay fanm mwen vle, Lavi m. Ki moun ki ka oze di, Mouri pou ou fè mal? Sa sèlman m mande. Selebre jou m fèt. Tanpri souple, Sispann komemore lanmò, Sispann simayen konesans simityè. Tèt mò paka pale. Li bèbè, Tankou kabrit. Tande vwa m, Li ekri nan liv, Li pibliye nan entènèt, Li poste sou Potomitan, Nan paj mwen. M pa yon enfliyansè. M pa yon milyonè. M se yon etwal, Pami tout lòt, Moun sèlman wè aswé. An verite, menm jan w ap gade solèy, W ap imajine sa k ap pase la ba. Se menm jan zòt ap gade latè, L ap vizyalize sa k ap pase bò isit. Ant bò isit ak la ba. Lespri se sèl pon, Pou ou kite isit, Ale odela, La ba. Lè ou rive. Apre ou fin gade. Pa kanpe, kontinye. Ale rakonte lavi, ak pèsonaj ak karaktè ak fè, yo  ap viv, san kòmansman, san fen. Doumafis, 2024 *   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:30", "url": "https://www.potomitan.info/ayiti/lafontan/jou.php", "image_url": null}
{"text": "Potomitan : “Chas O Dye Solèy”\n\n“Chas O Dye Solèy” Dima  Lafontan 2012 Wayote, Repiblik Egal Ayiti Endijèn. Pale Kreyòl, Lang Ayisyen. Valè Pa Nou Ak Fokis an Patikilye pou Syans. Pwòp Pwendvi Nou Selon Lekòl Tonton Price-Mars, Glissant elatriye. Ayiti Peyi Sosyal Mèveye Konpè Jeneral Solèy, Sen Solèy, Dye Solèy. Fè Inyon Chèchè, Atis, Sanba, Letènèl  Enfiini Anfen  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:31", "url": "https://www.potomitan.info/ayiti/lafontan/chas.php", "image_url": null}
{"text": "Potomitan - Etwal Maten\n\nEtwal Maten Dumafis  Lafontan  Venus au matin. Photo F.Palli. Lasosyete pa ankouraje lenatirèl Lasosyete jalou konsistans lanati Tandiske lasosyete ensèten Ak lanati pa gen dout Oun moun konnen Si poul kouri, Si poul goumen, osnon Si poul relax, poze. Tousa nan kèw. Se pa nan tèt  bote ye. Kidonk, cheve ka nenpòt  jan Se bonte ki konte Pa bliye Etwal Maten nan men w Kenbel, Pa lagel pou pensonn.   Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:32", "url": "https://www.potomitan.info/ayiti/lafontan/etwal.php", "image_url": null}
{"text": "Potomitan - Flerèt\n\nFlerèt Dumafis  Lafontan Lanmou  antre nou se sipriz joudlan. Li  depase fwontyè ak tout lòt limit fizik. Lap  kontinye jouk li vini panse, Chak  jou Bondye mete, Pou  nou viv tankou zanj Nanginen. Tande  vwa sila. Se  nan fon kèm pawòl yo sòti. Oun  kote pensonn pa kapab gate lanmou. Anfèt,  chak jou kèm bat fò, Pou  okenn solitid pa anvayi kòm. M  ankouraje w koute bèl rit moun damou. Lap  fèw danse Kalinda, Nago, Yanvalou. Jete  dlo pou lanmou jayi san rete, Pou  toutan nap viv. Map  diw oun verite. Menmlè  nou pata la, Lanmou  ap kontinye ak timoun yo. Yap  grandi ak lanmou, Kap  vini piplis ak pititpitit. W  kapab wè an Kreyòl, Mwen  desine oun kokenn chenn lanmou kreye, Ki  pap janm kase. Jalou  te mèt sote, ponpe li pap sis. Anndan  nou, lanmou triyonfe pou toutan, Sanfen.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:34", "url": "https://www.potomitan.info/ayiti/lafontan/fleret.php", "image_url": null}
{"text": "Istwa Nanchon Ayisyen\n\nIstwa Nan chon Ayisyen Dima  Lafontan 2001 Bomba Samba Sonnen lanbi San manman, san papa Youn rele lòt Rasanble Kouman sa ye? Pa gen maladi ka a  grav! Tout moun konnen  Istwa Nanchon Nwa nan Sendomeng Ki kase chenn  tirani Bat bouda Kolon,  komèsan esklav Boule bitasyon,  atelye Koloni Fransè Rebati Wayòm Ayiti Mete fen-sèk nan  krim kont limanite Jayi limyè kont  manti Kolon bay sou limanite Verite-jistis  sanwete sanmete Se Istwa Nanchon  Nwa m ap rakonte Diferan reyalite  Pèp Chemès, Arawak,  Tayino Ewopeyen, Panyòl,  Fransè, Anglè Afriken, Arada,  Ibo, Kongo, Pel, Bambara, Mandeng Nanchon Nwa pataje  annefè Yo makònen youn  nan lòt nan Oralti Pou lavi kontinye Nouvo dimansyon Se Istwa Nanchon  Ayisyen nou pral rakonte Tout moun konnen  istwa Pèp Ayisyen ki te goumen kont kolonis Rive sòti nan  esklavaj Pèp Ayisyen te  jire Inyon fè la Fòs Yo fòme oun  Asanble pou fè pasasyon pouvwa Koken fèt, Deblozay pete, e Goumen mare Mwen mande pou ki  sa de frè ap fè espektak piblik sa a? Yo di mwen se depi  yo fini tiye Anperè Janjak 1e Youn ap dechire  lòt, e Pensonn pa rive  mete ola, Fè yo sispann  goumen Mwen pwoche pi pre De frè yo di mwen Wi Se Zanmi Ayiti ki  vini montre Ayisyen kouman pou yo gouvène Yo ensiste fòk gen  opozisyon. Atò premye frè a  di pouvwa andwa pou sa ki gen plis moun Tandiske dezyèm  frè a panse pouvwa andwa pou moun ki pi kapab Zòt koute W pa sèten Men ensètitid  depann de sak fèt Nan Nòd travo fòse Nan Lwès lese  grennen, wazivte, vagabondaj Repibliken piye  pwodiksyon kafe pou peye doub-dèt Kou pou Leta Repiblik kraze zo Lidè popetwèl,  diktatè Ankò zòt koute W toude nan erè W ap goumen pou sa  ki deja pou w Sonje w te adopte  modèl sa a, Lit politik pou  pouvwa, Nan Twazyèm Ane Endepandans W  dwe ale nan konsyans kolektif w, Ranmase zanj ki te  pèmèt aspirasyon komen w Pwen an se pou w  lese ide pouvwa popilè osnon pouvwa konesè Se sèten w ap  tonbe Men w ap tonbe nan  pwòp sèk w Ki andwa fè w  rejwenn ekilib w Tankou planèt yo, Chak nan pwòp sèk  yo, Ap fè wonn solèy  la. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:35", "url": "https://www.potomitan.info/ayiti/lafontan/nanchon.php", "image_url": null}
{"text": "Potomitan - Istwa tan\n\nIstwa  tan Dima  Lafontan Octobre 2024  Cadran solaire du sactuaire de la \"Madonna del Sasso\". Photo Francesca Palli Tan se tan. Avan tan pa tan. Apre tan pa tan. Tan pran tan. Pa pèdi tan. Ansanm toutan, Nan bon tan, Nan move tan. Se konsa depi tan te tan, Tankou lontan, Avan lontan. Menm nan tan titan, Ki te mwatye tan. Jodi a, moun plen tan Nan espastan. Men yo prefere prentan. Olye, lòt tan. Doumafis, 2024 *   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:36", "url": "https://www.potomitan.info/ayiti/lafontan/tan2.php", "image_url": null}
{"text": "Potomitan - Jeneral Fanm Vanyan\n\nJeneral Fan m Vanyan Dumafis  Lafontan 2013 Pawòl w sonnen tankou chante, Ki fè kè m jwe, Pi bèl mizik bondye janm danse. Kontantman sila asire chak pa ann  avan, Kòmsi m te sou chan batay nan Vètyè ak  Jeneral Kapwa. Epi m tande vwa Bayynah Bello, Jeneral  Fanm Vanyan, K ap montre m kous viktwa Desalin. Yon  kout zeklè, Ki  gwosi limenm an boukan, Pou klere Ayisyen Alalit. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:37", "url": "https://www.potomitan.info/ayiti/lafontan/vayan.php", "image_url": null}
{"text": "Potomitan - Jistis Avan Eleksyon\n\nJistis Avan Eleksyon Dima  Lafontan Novembre 2010 Pwosesis elektoral la gen twòp magouy, pwotès, e asasina pou  Union European deklare: “Retade eleksyon ann Ayiti ap oun menas pou estabilite” http://news.yahoo.com/s/nm/20101122/wl_nm/us_haiti_elections_4 ). Gen oun prensip ki egzije pèp souvren mande jistis  avan eleksyon; ki se, pa kapab gen eleksyon lib e jis diran okipasyon militè  sou zòd Enperyalis, fòs anti-chanjman kap domine mond lan ak dwa veto nan  Konsèy Sekirite, Nasyon Zini. Sizoka eleksyon yo pase byen, ki pa pwobab paske  gen anpil lennmi Endepandans Ayiti kap patisipe nan eleksyon, nouvo prezidan an  pap kapab fè anyen debon pou peyi a paske kominote entènasyonal la pa  manipilasyon ap bloke tout pwogrè. Nou gen egzanp Jean-Bertrand Aristide pèp  souvren eli de fwa ke fòs anti-chanjman chapote de fwa. Oun lòt egzanp, pèp  souvren an Palestine vote Hamas e osito apre eleksyon fòs anti-chanjman bloke  gouvènman an, ansuit Israel fann peyi a de pou anpeche Demokrasi layite nan  Palestine. Anfas a ka konkrè sila yo, nou dwe konkli Ayiti nan  oun espiral enfènal kote priyorite ap chanje toutan san lajan kominote  entènasyonal la pwomèt pa janm debloke vre. Pa egzanp, apre Goudougoudou  priyorite a te pwogram Asistans Moun ak rekonstriksyon, koulye a, akòz pakèt ka  kolera, priyorite a chanje an prevansyon e edikasyon kont epidemi sila a. Nou  kapab pwojte, apre pèp souvren fini eli prezidan, senatè, depite, elatriye  kominote entènasyonal la pral bay oun kout gidon epi pawòl ap chanje nan biwo  san pèp souvren pa benefisye de pwogram rekonstriksyon an. Se tankou nan lane 1804 Ayiti te fè oun radiyès e  grann pisans, la France e Etats Unies ak sipò Canada, mete li ajenou. Kididonk,  relasyon Repiblik Ayiti ak kominote entènasyonal la karakterize an peyi  granmoun, e peyi timoun. Gran peyi mete ti peyi ajenou, men Ayiti a leve jou  fòs anti-chanjman vle. Mèzalò, pèp souvren kapab leve, kanpe kareman retabli  Endepandans Ayiti jan sa kòmanse nan Hinche, Cap-Haitien, e Port-au-Prince. Sistèm enperyalis la fonksyone ak lasyans, li pa fè  anyen pa chans, tousa li fè kalkile. Kididonk, pèp souvren nan oun Materyalis  Istorik; ki se, lit pou pouvwa ant Klas Kapitalis e Klas Ouvriye (latè,  faktori, elatriye). Se poutètsa Jean-Jacques Dessalines te di “Okenn blan, Jodi a pou pi egzat etranje (italik la  se pam), pa dwe pran tit pwopriyetè e mèt; ki se, lwa fondamantal pou Ayiti rete endepandan (italik la se  pam). Entwanzijans kominote entènasyonal la tankou oun machin  sanfren kap degrenngole. Ann raple, pa egzanp, kò diplomatik la ensiste se pou  tout sektè anndan peyi a fokis sou prevansyon e edikasyon, alòske yo derefize  aksepte entèvansyon yo nan zafè peyi a lakòz epidemi kolera a. Anplis desa,  sanpidè, yap bay manti lè yo deklake lap enposib pou konnen sous kolera a. Alex  Larsen, Minis Sante pou Ayiti, testifye douvan senatè yo: “Epidemi an enpòte e  Rivyè Latibonit kontamine pa eleman etranje (AHP, 2010, http://www.dddmag.com/news-UN-Worries-It-May-Have-Caused-Cholera-Outbreak-112210.aspx ). Sepandan, espere  Enstitisyon Finans Entènasyonal (EFE) kap chapote MINUSTAH amelyore pèfòmans e  asire kalite se oun foli; kanta pou Nasyon Zini ak Konsèy Sekirite se bliye sa.  Kididonk, pèfòmans pwogram Asistans Moun ann Ayiti apre goudougoudou inefektif  e kowonpi. Poutètsa, Klas Ouvriye pa dwe aksepte lajan taks yo sipòte MINUSTAH  kap fonksyone an tourista. Adye, katastwòf natirèl e politik Newo-Liberal demantibile  Leta” lakòz Repiblik Ayiti (RA) tonbe nan bafon poubèl Listwa. “Pèp Souvren”dwe  pare pou evite plis dega akoz: Paul Collier, younn nan pakèt konsiltan Nations Unies, déjà  klase Ayiti nan ran “Leta Echwe.” Zòt koute, pinga bliye, “menm kòz yo ap  toujou bay menm efè” ( http://news.yahoo.com/s/nm/20101122/wl_nm/us_haiti_elections_4 ). Li klè, eleksyon osnon  seleksyon, olye li rasanble pèp la, ankouraje divizyon. Kididonk, “Pèp  Souvren”pa sipoze transfere pouvwa bay Palman, ki pral sou enfliyans EFE pou  vote lwa krizokal ki sèlman nan enterè Klas Kapitalis la. Oun jan, okipasyon  militè an 2004 siyifi oun echèk kolektif nap sèlman kapap estope pa retou  Jean-Bertrand Aristide, restitisyon, e reparasyon kont kolera ak tout lòt moun  MINUSTAH tiye. Ayisyen Ann Avan Aya Bonbe! Se moman istorik pou pèp souvren pran pouvwa pou  chanje Leta oun fason pou evite plis kalamite. Si, non: Doumafis Lafontan Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:38", "url": "https://www.potomitan.info/ayiti/lafontan/jistis.php", "image_url": null}
{"text": "Potomitan - Kontinyite ipèvityél\n\nKontinyite ipèvityél Doumafis  Lafontan Nan  moman an, fè video se reyalite Sa ki ap twerk Sa ki ap reyini Sa ki ap siveye Anfen, si ou pa nan video ou pa alamòd Piske kontinyite ipèvityèl Brèf, an nou reyimajine moman Moun te konn pran Nan espastan reyèl Fas a fas De je kontre Youn ap gade lòt San pran souf Kò a kò San se pa lit enfliyans Men pito se atirans, Ki fè tèt kole Mizik kè jwe mete moun opa San sote San galope On koup marabou Gason, ak fanm ki ap danse sou de kawo Jouk rive nan siwomyèl Souse dyòl dous Bon gou vin pratik Chak jou ladous kivyen Yo taye Banda Jouk solèy leve Oups! Pa gen kouran Video tenyen Tousa te di depi okòmansman Dèke ou vle aji Menm misil ipèsonik pa kapab ratrape pawòl ou Alewè pou popetwèl, moun Bèt opouvwa Se sa mwen tale wè Mwen retounen rakonte Dwa Otè © 2020 Doumafis Doumafis Lafontan itilize Mwen, premye pwonon  pèsonèl, pou li rakonte istwa siksè Ayisyen. * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:39", "url": "https://www.potomitan.info/ayiti/lafontan/kontinyite.php", "image_url": null}
{"text": "Potomitan -\n\n Lafrik Dima  Lafontan March 3, 2010      Lafrik O! O! O! Ginen voye pale  ou Li voye di ou Bout tè Ayiti  tranble Moun sou jenou Lafrik souple Pa pran twòp tan Lè ou rive Pou ou pa jwenn Ayiti mouri Pou ou pa regrèt Antere premye  pitit fi ou Ayiti, swadizan,  premye repiblik nwa Li dwe renèt nan Inyon Afriken Didonk, wè pa wè Vle pa vle Se pou goumen  younn kont lòt sispann Kontinyite lavi  Afriken e Dyaspora Depann nan tèt ansanm Ansanm, ansanm  nou se Lafrik Oun kontinan ak  zile toupatou; Moun toupatou ki  dakò ini Pou sove lavi  dezas menase Aya  Afriken ! Kolon-gèt moun ki  dezini Nan moman danje  sila a. March 3, 2010  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:41", "url": "https://www.potomitan.info/ayiti/lafontan/lafrik.php", "image_url": null}
{"text": "Lam lam dlo\n\nLam lam dlo Dima  Lafontan 2003 Nou anvizaje  kòmansman te di Oun gwoup moun  egzile Bani nan esklavaj Sepandan, nèg pat  vwayaje senp Nèg te pote aspè  kilti li ki te siyifikatif Tabli pami pakèt  gwoup etranje Granmèsi  entèlijans Fòs Alyans Yo rive domine  anviwonman yo Elaji tankou tach  lwil Nèg devlope oun  langaj, pale nèg Kreyòl Pawòl Kreyòl Se vre oun sosyete  sekrè te devlope Men nèg pat bezwen  inisye Atravè kont Nèg aprann vokabilè  lwa Kdans lwa Chan dans Nan mannyè samba Wa rèn mennen  seremoni bwa Sendomeng, koloni  dwòl Petodyè krim Chodyè enjistis Kolonis viv nan  liks vis kapab peye Pitit pat chita sou tab ak papa Priye bò papa Kolonis panse yo  tap viv nan Perle des Antilles Kolonis pat wè  malè pandye sou Sendomeng Nèg sipòte mizè,  tirani Men nèg pat janm  aksepte esklavaj Kèk nèg tiyè tèt  yo Zòt sove ale nan  mòn Viv nan maronaj Kominote Lib Kolonis chase, Chatre, Detripe, Boule, Tòtire, Koupe janm, bra, Pandye sou echafo, Boule sou dife Mawon pa di oun mo Volonte mawon oun  milyon fwa pi wo Mawnn sijetize  sètitid Triyonf ilteryè  mawon san fay Kolonis remake  seremoni se fòs revolisyon Nèg jwe Asòtò Nèg chante Papa Legba louvri  baryè pou nou Kolonis pibliye  entèdi Defann dans Manman  Dlo Bare wout Kominote  Lib Boukman Dutty pi  glorye Jwe nan Istwa Moun Pawòl sakre li Jete imaj Dye blan swaf dlo  je nou Koute kè nou Suiv nati nou Plis nèg pale  Endependans Plis gwoup  miltipliye Chèf tonbe Zòt parèt Laplèn pran zam Sid leve kanpe Nò anflam Lagè bann yo pa  kapab kwense Yo mouri  anchantan, Andansan Lè youn tonbe Dèmilye parèt Makònen ake Ansyen  Lannuit Oun kokad lonbraj Desann mòn Koule tankou  inondasyon Ravaje vil Lajounen repliye  nan mòn Lanjelis Lanbi anonse menas  san rete Kri lagè Vanjans! Vanjans! Vanjans! Chèf tonbe Zòt parèt Kanpe nan bwa Plonje sou vil Men Samdi Smit Li tiye mèt lale  kache nan mòn Janvye fè Baradè  tranble Jil Benèt di  Timalis Li chwazi lagè Viv nan bwa Lib Nikola Renye Li depoze zam lè  Libète Jeneral pwoklame Goman Makandal Padrejan Mawon selèb Mawon lejandè Mawon ageri Soulve atelye Ravaje vil Sipòtè Endepandans San yo Lit Libète  pat ap posib Istwa te plase  tach sou chimen Ayisyen Likide koloni  esklavajis Elaji kominote lib Tousen Louvèti Defansè dwa moun Limanite Sezisman Papa Tousen  sispann goumen Arete Depòte Tonbo Fò di Jou Chèf tonbe Zòt parèt Chèf se bwa Rasin yo fon Rasin yo anpil Kolonis voye flann  dèyè kap libète Napoleon Lèd pase peche  mòtèl Leclerc, Rochambeau Mons  tankou drakila Wouze tè Sendomeng  ake san nèg Mal mennen monn  lan Kod Esklavaj Kod Nwa Kod Napoleon Sosyete abaz  opòtinite egal Enpinite Enstabilite Tyès Mond Mendèv bon mache Konsomatè Koutye Lelit bèbèl pou  lagalri Lè Desalin  rankontre Petyon Pawòl te temwen Yo obsève malè pandye  sou tèt jeneral yo Kolonis kloure  epolèt sou zepòl Jeneral Morepa Kolonis nwaye  Morepa ak tout fanmi Yo dakò Akò inyon sakre Pris Ayisyen Doub isit lòtbò Lam lam dlo Dlo dlo primòdyal  la Kò kò monn lan Mouvman mouvman  mond lan Kò nèg se objè  konsyans Nèg depase lavi Bò byen siprèm Verite objektif  vini valè inivèsèl Sètitid sibjektif  nèg pou pwòp valè nèg Dezòmè Ayisyen  chante istwa e espwa Paj Istwa Ayiti Ou dwe goumen kont  nèg pou w konnen nèg Fas a danje pou  pran Endepandans Nèg brave lanmò Plis nèg tonbe Plis kouraj nèg  ogmante Nèg chante Nèg vanse Chante nèg se  chante brav Grenadye alaso Sa ki mouri zafè a  yo Nanpwen manman Nanpwen papa Desalin kanpe  douvan Okap nan mitan Etamajò Desalin te kontan  gete sòlda, Lame Endijèn Desalin montre  Okap kòm fen fatig nèg Dènye refij mons  ki te benyen nan san nèg Dizyut Novanb  1803, douvanjou, batay kòmanse Grenadye vanse opa  gèrye San deranje pa bal  mitrayèt, boulèt kanno Fyè Sòlda tonbe Vid nan ran yo  konble byen vit Grenadye meprize  lanmò Klèvo, Gaba, Janfilip Do Sanfwa yo eksite  admirasyon nèg Kolonis pèdi  lapwovidans Bal lanmò pat  dekouraje nèg Goumen Vètyè Grenadye fè Lame  Fransè tounen pousyè Kapwa di-Lanmò  tande vwa terib li Ann avan! Ann avan! Ann avan! Kout zèklè Tonè gwonde Diyite espri monte  Kapwa di-Lanmò Oun boulèt tiye  cheval li Men li pa rete  kous triyonf libète Vyolans te chanje kan Kolonis pral peye  pou krim kont nèg Krim kont Limanite Janjak Desalin Vanjè ras nwa Nèg pa bezwen  libète konjonktirèl Se pou yo adopte  prensip inivèsèl Tout moun eritye  richès monn lan Pataje byen yo  egal Jistis ranplase  mal Verite retabli  balans Loksidan tranble  sou baz li Sitadèl enperyalis  ebranle Nèg se Ayisyen Kolonis pa dwe  janm posede pòsyon tè Ayiti Nèg jire  Endepandans ou Lanmò Apre 17 Oktòb  1806, Kolonis derape jwèt makrèl lavi politik Lit libète sede  pou kous kretyen vivan Lelit, tilolit,  Ayisyen prese pou jwenn onè respè, rantre nan jwèt Yo denye  kolektivite Ayisyen pou ilizyon egalite endividyèl Imitasyon te règ  jwèt la Imite, kopye,  dekalke, plajye modèl Fransè Epòk literati  konsomatè Ki se,  non-pwodiksyon Enpozisyon kilti  Fransè Ayiti klase nan  Tyès-Monn Yo deklare krim  tout devyasyon Twa  pousan moun aprann li, Ekri, Konesans Ansèyman elitis kondwi dezekilib men ki pat jeneral Pifò lelit rachitik  sila a pran depale Ala  oun bèl lang Wi, chè Ki ès ki fè l? Se frè enstitisyon  kretyen Tandiske mas la,  kòtakòt ak depale, pou oun titan, kenbe ekilib Kilti popilè Pale Fransè gaye  san konesans pa makònen ak pratik lakay Depale lelit gaye  pale vilgè nan mitan popilasyon an Ayiti pèdi Ayisyen reziyen Ayisyen aksepte  mete sou kote nati nou Devwa nou Nesesite kilti nou Sa a se tablo  Ayiti Premye Repiblik  Nwa Senp obsèvatè di  peyi pipòv Emisfè Lwès la Pou nou oun peyi  kontradiksyon fann miyèt mòso Dima  Lafontan 2003 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:42", "url": "https://www.potomitan.info/ayiti/lafontan/lamlamdlo.php", "image_url": null}
{"text": "Potomitan - Nou pa imigran toutouni\n\nNou pa imi gran toutouni Dima  Lafontan 2008 Tankou  w Natif  natal m ye Tankou  w M kite ayiti cheri Ale viv lòt bò dlo Entegre sosyete ewopeyen Liminen vif e Rid Men nou pa imigran toutouni Pami karakteristik nou pote Nou chwazi pa bliye Kont, Chante, Mizik, Dans, e Atizay plastik Nou reprezante Nan istwa, Pwezi, Penti, Lekòl Pou pwopaje reyalite, Inyon, Objektif  orijinèl Afrik ak Dyaspora li W  se sa mwen ye pou w Balans  retabli Jistis ranplase mal Laperèz retounen nan plas li Youn  renmen lòt Kreyativite  nan nativite Mond  lan chanje jan nou vle Sosyete, Kominote  fasonen jan nou vle Siyifaksyon nan oralti se ekriti kache Langaj fondamantal Reyalis mèveye peyi Ayiti Sanba fè mèvèy Ekri nan menm lang Majorite mas la pale Ranvèsman lang se premye etap Mèzalò fòk nale nan sosyete la, Kominote la Rezoud dènye pwoblèm Prezan pa definitif Alyenasyon fini Chak fwa nou gade prezan Se pou nou toujou wè nouvo Nouvo esplikasyon Nouvo reyalite San  kòmansman San  fen Oun bann egzile rekreye nan panse Pwosesis  kache Kont kontinye San patipri San  favori Nou  tout se eritye Pwodiksyon  atistik Pou  fè chimen nou nan mond lan Danse, Siye, Taye banda Kouche sole, Manzè, Fanm  je klere Tankou  bòbèch Syèl, Ala dous Kò a kò Tèt a tèt Kè kontre Ginen yo te dispèse Legba nan kalfou Re-ini Pa gen okenn mank Lavi esplike limenm Mond a mond Se sa nou tale wè Nou retounen konte, Vid tonbe nan men Bondye Lanmò se erè Moun ki tiye pèdi ajamè doumafis 2008 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:43", "url": "https://www.potomitan.info/ayiti/lafontan/imigran.php", "image_url": null}
{"text": "Potomitan - Manggo Doudous\n\nManggo Doudous Doumafis Lafontan 2012 You must know as womb’an, Ayiti cheri, I continue to celebrate you. In word, Manggo is the newest creation I am using to grasp a vision, Sweetness at the tips of your fingers, Tongue, \"Tete” (breast) . The man with whom you share, Love, He must be like a God, Enjoying \"tòtòt\" (suckling on mango) . While other womb’en, With envy, Take a listen to The joy of HIM, Savoring Manggo “Doudous” (a type of mango,  very juicy) .  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:44", "url": "https://www.potomitan.info/ayiti/lafontan/doudous.php", "image_url": null}
{"text": "Potomitan - Mèt tèt mwen\n\nMèt tèt mwen Dumafis  Lafontan Mwen tankou on  prizonye, Ki anfème san m pa  dèyè bawo. Mwen ap lite pou m  libere. Men gen moun ki sèmante  fòk yo pran tèt mwen. Yo vle goumen avè m, Menm pou konesans  ki nan tèt mwen. Se  on lit ki fè m reflechi sou relasyon moun ak moun. Sitou  siyifikasyon lanmou pami moun. Èske  sa vle di, efase m, pou lòt lan jwenn plas? Mwen  vle konnen si fason sila se pou toujou di wi, osnon viv ansanm, Nan  inyon tout moun dakò, ki sakre, siprèm. Bon,  m rete kwè, pou relasyon siyifiktatif, tou de moun yo dwe wè youn, lòt menm  jan. Otreman,  ap gen fòs kote. Pap  gen balans. San  resipwosite lanmou ant moun ap tonbe. Mwen  pa gen dout se konsa li ye nan linivè. Sitou  nan milye, kote moun entèlijan ap viv, Nan  amoni ak lanati, On  fason pou anpeche fòs etranje detwi anndan, menm jan yo fè lakay. An reyalite, menmsi  yo rive detwi kò m, Karakteristik  monn lan, lespri m pote, pa depann de tan, ak nonm ane. Nan  fason sila fizyonomi mwen anbwase etènèl. Se  pa mwen ki kreye tèt mwen. Touye  m pa vle di ou detwi m. Doumafis, 2020 * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:46", "url": "https://www.potomitan.info/ayiti/lafontan/met.php", "image_url": null}
{"text": "Potomitan - My G\n\nMy G Dumafis  Lafontan M  wè ou bèl M wè ou elegan M wè ou super cute Epi ou konn gou bouch ou Dous. Tankou siwo nan ja Ki sere lwen Li pa fasil jwenn Lanmou Nan fon kè ou Milye prefere zanj. Nanginen Mwen tale Mwen wè ou Mwen retounen Pote nouvèl Ann Ayiti, Gen deyès vre Doumafis,  2022 * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:47", "url": "https://www.potomitan.info/ayiti/lafontan/g.php", "image_url": null}
{"text": "Potomitan - Ochan pou Papadòs\n\nOchan pou Papadòs Dima  Lafontan 2023 Nan bòt Washington Bill W. Clinton, ansyen prezidan Etazini, kraze prodiksyon nasyonal  la. Li bay, frè madanm li, dwa pou ekspòte diri Arkansas ann  Ayiti. Pou listwa, Clinton te gouvènè Arkansas, yon leta Etazini. Nan bòt Washington An 2004, yo anpeche Ayisyen selebre Bisantnè Ayiti. GNBis yo deklare, “grenn nan bouda, n ap mache”. Yo mete yo anba George W. Bush, ansyen prezidan Etazini. Yo kidnape Jean-Bertrand Aristide prezidan peyi a. Yo egzile li san konsiderasyon pou Konstitisyon 1987 lan, Ki aboli egzil jan sa te konn fèt pandan diktati Duvalier,  papa ak pitit. Nan bòt Washington Ayisyen pase peripesi apre peripesi. Yon moman, yo chape anba 4 siklòn, youn apre lòt. Yon lòt lè se kay ki tonbe ak tout elèv e profesè. Nan 37 segonn, yon tranbleman tè 7.3 touye plis pase 1  milya Ayisyen. Nan bòt Washington Apre tranbleman tè, Barak H. Obama, ansyen prezidan  Etazini, promèt èd. Li mete Clinton ak Bush jere lajan pou rekonstri Ayiti. Gagòt, jis kounye a Ayisyen ap mande “kot kòb tranbleman tè  a”. Yo akize youn, lòt vòlò. Wyclef Jean, chantè Hip Hop, kriye de ran dlo, de ran  larim, li pa vòlò. Nan bòt Washington Hillary R. Clinton, madan Clinton, mete Michel J. Martelly  prezidan Ayiti. Martelly, tout Ayisyen konnen, “sweet micky”, te di li se  “bandi legal”. Sa ou tande a, Ayisyen temwen fenomèn, tèt kale, gang  galil, kidnaping. Menm Clifford Brandt, pitit yon fanmi Alman, nan prizon pou  kidnaping. Nan bòt Washington Mèsenè sikile lib e libè nan Pòtoprens, kapital peyi a. Zam nan men, yo deklare yo gen menm bòs ak chèf Polis  Nasyonal Ayiti. Premye minis lan, Jean H. Ceant di, “se li mèsenè yo te vin  touye”. Jovenel Moise, ki te prezidan, pa di yon mo. Misye rete bouch p, tankou li pa gen pouvwa. Okenn Ayisyen pat sezi wè anbasad Etazini akonpaye mèsenè  yo Ayewopò. Mèsenè pati, ale Etazini san okenn jij nan tribinal pa leve  men nan ka yo. Nan bòt Washington Adye, Moise pat konnen, sa se te tròkèt la, chay la dèyè. Fwa sa a se mèsenè Kolonbyen yo fè rantre. Nan lannuit 7 Jiyè 2021, mèsenè Kolonbyen asasinen prezidan  an lakay li. Pandan asasina a, madan prezidan, rantre anba kabann,  tankou yon vaz pise. Nan bòt Washington Democracy se sa yo di, li ye. Se yo ki deside, peyi ki gen democracy, peyi ki pa gen  democracy. Ak yon tweet, Depatman Leta Etazini, fòme yon gouvènman  defakto ann Ayiti. Woy, pa menm gen yon eli nan pouvwa egzekitif osinon  lejislatif. Timesye e dam HMI yo chante, kite peyi m mache. An menm tan, kidnaping fè kidnapè, reselè, ak sitirè milyadè. Nan bòt Washington Gen kèk tan Ayisyen ap di yo about. Jodi a, genyen ki menm ap promote bwa kale, tankou se jistis. Granmèsi Papadòs, Atis, Dramtij, Ekriven e Profesè, nou  konnen, Tousa ki ap pase Ayiti fèt Nan bòt Washington. Doumafis, 2023 *   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:48", "url": "https://www.potomitan.info/ayiti/lafontan/papados.php", "image_url": null}
{"text": "Potomitan - Odela\n\nOdela Dima  Lafontan 2023 A 5è 15 dimaten, jou an kòmanse pa bò isit. Tandiske, lòt bò se lannuit. Ant revèy e somèy, yon sèk boukle. Gen yon lwa fizik ki di, tousa ki monte, ap desann, e visvèsa. Èske gen yon bagay ki chape lwa sila? Ui. Li konstan. Pou plis presizyon, li se eta natirèl. Li pa chanje. Èske se lanmou, ki pa chanje? Pa nenpòt lanmou. Sila ki pa nan kò a kò. Menm lwen, youn ak lòt, li konstan. Sa vle di, lanmou travèse frontyè. Sandout, se sa yo rele odela. Petèt, se li tout moun ap chèche. Petèt, se la tout moun vle rive. Vwayaje nan vid. Se pa sèl limiyè ki fè vwayaj sila. Oumenm tou, ou kapab. Ou wè m briye? Sa depan, ki kote ou ap gade. Oubyen, sa ou wè. Èske se lè limyè a limen? Èske se lè limyè a reflete? Oubyen, se di yo di ou limyè limen? Yon seri kesyon ki pa merite repons. Mwen dakò. Sere repons lan nan kè ou. Dayè,   penson pa dwe mele nan pawòl sekrè ant Metrès e Mèt. Yo fè laviwondede.   Kòt a kòt. Yo se vrè kòkòt.  Konpayon ak konpayèl, nan jaden letènèl. Doumafis, 2023 *   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:49", "url": "https://www.potomitan.info/ayiti/lafontan/odela.php", "image_url": null}
{"text": "Potomitan - Ola\n\nOla Dumafis  Lafontan Tranbleman tè, Kolera, Pou evite oun  3èm katastwòf Lwa  lanati revele, Dekontamine  manman dlo, Replante Ap  chanje lavi Fonn  nan posiblite enfin Frewo  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:50", "url": "https://www.potomitan.info/ayiti/lafontan/ola.php", "image_url": null}
{"text": "Pawòl Ginen\n\nPawòl Ginen Dima  Lafontan 1994 Beni Jeni  Libète, Yo se  eritye tè san kòmansman, San fen Lòd  mele nan tout Imoralite  lelit mennen deklin moral piblik Pa rapòte  pou demen sa w ka fè jodiya Yè rete  nan pase Tandiske  demen poko rive Lè w konnen  travay w devwe w a li Travay sèl  si w pa jwenn konpayon Kiltive Pwan  swen latè Fè latè  pwodi, Donnen e Abondan Pote  limyè zansèt yo Mache  selon pawòl w Ak  kwayans e doktrin dyanm Nou  kenbe men nou pwòp, Kè  nou pi Pa koupe pye bwa pou w pa derasinen Endepandans Kado Papa  Desalin Ki  mourl pou Libète Ekonomik majorite mas pèp la Aylti  konte premye nan soufrans Bouwo  demokrasi ba li kou sou kou Desan  zan pandye kòd nan kou Pitit tèya  prefere viv nan pèseverans Ayiti  douvan limanite ilistre karaktè Grenn  revollsyon donnen oun digdal redaktè Zèv pitit tèya  renouvo Afrik Istwa  Ayiti nan kat kwen konte Lespwa Mete  enterè frè w douvan Pou  pa w vanse Adopte  sajès pou sè w Sèvi  ak antant kòm paran Elve  timoun yo ak disiplin Pou  yo pa pini yo nan granmoun Pawòl Papa  bay lavi pou pitit ki obsève li Ak siwo ladousè w kenbe foumi Fòk w  bay pou w jwenn Pale  verite pou w pa twonpe Nan chimen limyè Kè,  nanm ap pase Karaktè  etènel Mèt kò  veye kò Panse  w se w Pale sa w  konnen Papa òdone  nou padone kolonis, Men  pa mete konfyans nan kolon Avan w pran lari ogmante dèt la Mande tèt w: Ki devwam pou peyim? BèI fanm po pistach cheve kòn Tete e dèyè doubout Mete  pasyon, Obsesyon  sou kote Lè  oun nonm renmen oun famn Li tankou  oun timoun ki nan tete Libète  w makònen ak pa pwochen w Se oun byen  ki definini Endepandans, Osnon Lanmò Gade  dwat douvan w Deteste  oun pwa de mezi Toujou  kenbe oun sèl mo Wi oswa  non Lanati se  gwèp verite Lè lakay  divize Vwazen  pwospere Gran w sèl. Mayifik w rayi. Pou jwenn repo aksyon w komèt swiv w  jis pitit‑pitit Ki ès  ki ka blame moun lespri posede Wa  bay lòd Prezidan  fè sijesyon Joumou  pa dormen kalbas Viv  nan lanmou Kenbe  lespri nan kè w Renmen  li nan panse Viv li  kontinyèlman Pa bliye  si richès w ogmante Pa  mete kè w ladann Pou w  pa renmen dola plis pase pwochen w Zye  se miwa kè Lè w  gade oun lòt Ayisyen Lapawòl  sòti nan kè Lè w  pale ak oun lòt Ayisyen Viv  nan kè w Li  panse w lajounen kou lannwit Dima  Lafontan 1994 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:51", "url": "https://www.potomitan.info/ayiti/lafontan/ginen.php", "image_url": null}
{"text": "Potomitan - Pititfi Lafrik\n\nPititfi Lafrik Dima  Lafontan March 3, 2010 Lanati seleksyone ou pititfi Lafrik Se pa pa chans, Se paske ou inik Oun jou ou ap wè sa klè Mask la ap tonbe; e Ou ap sispann kache bote ou Younn ak lanati Kè ou, tankou lalin, ap baliske dèyè mòn Koute l kap di ou bote pa chanje Po brile; Cheve len; Nen louvri Ou gen lè lavi Nan koulè majesyez ou Tout oun kilti evidan Lòd retabli; Anyen pa manke; Anyen pa pèdi Souri ou pote m ale E zye ou gide m Rive nan fon kè ou Mwen goute lanmou pi Kididonk, fòk mwen te retounen ayiti Pou m te jwenn chimen yo pa kreye; Yo pa detwi Dèyè dekonb nan Pòtoprens; Vwal pal ki kouvri desidè yo; Lespwa oun lòt dezas fondamantalis relijye karese Mwen retounen nan lavi pafè Pami mas eritye  akò komen Gade natirèl la Li retounen sou oumenm, Bliye panse Ewosantrik; Di adye Hellene Mwen prefere chwazi manman Lafrik Zansèt yo, ewo  endepandans yo ki fè mwen mas e Reyalize mwen  mèveye March 3, 2010 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:53", "url": "https://www.potomitan.info/ayiti/lafontan/pititfi.php", "image_url": null}
{"text": "Pwezi liberasyon\n\nPwezi liberasyon Dima  Lafontan 2005 Depi nan mòn chèf  defile flanm nan men Limyè pou yo jwenn  chimen nan mond lan Dife pou yo sòti  nan pè, Lamizè, e Kras Jete dlo pou  lespri Rele lwa nan govi Lwa pou frennen  ensekirite Lwa pou ponyade  enpinite Mistè danse nan  tèt Pou w sòti nan  labou Esklizyon, Divizyon, e Politik pa louvri  baryè Pawòl siperyè,  enferyè pa fè kò ini Tanbou etranje pa  sonnen menm jan ak tanbou ginen Rit etranje pa  danse menm jan ak rit ginen Kò ginen se oun  tanp Li fè youn ak tanp  linivè Pwezi liberasyon Se aji menm jan ak  kreyatè Nan pratike aksyon W va bati kay, Kominote, e Nanchon Volonte se la fòs pou w pwodyi W va aji an mèt Pwodyi jan w vle Fòme mond w vle Patisipe nan  kòsmòs lan jan w vle Kilès ki kapab  blame moun lespri reklame? Seta oun absidite  pi mal pase vle vini fransè Si nou pata  itilize legasi nou, Tradisyon nou Pou leve diyite  nou Pou fè triyonfe  destine nou Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:54", "url": "https://www.potomitan.info/ayiti/lafontan/liberasyon.php", "image_url": null}
{"text": "Potomitan - Pwezi pati etènèl enfini\n\nPwezi pati etènèl enfini Dima  Lafontan 2008 Gade limenm nan panse Oun  jan, etranj, se inyon orijinèl Diferans pa egziste Mwen nan limenm foun sèl Pa  panse gen tèt ansanm Menmlè  moun pa wè objektif reyalite Sèvo kapab reflete li Fason esplike sila a Se enèji menmjan ak brenn Kapasite moun pou bay esplikasyon Li konn rive kèk fwa w pa kapab jwe Esplikasyon ba w fòs Tankou dyab, Baka W aktif W kreye Men kreyasyon pa inivèsèl Valè anndan tout moun posede Se kalite ki konte Otantisite Esans Sa nou di la? Marasa dosou dosa Derape premye pas dlo memwa sonje Afriken rekreye objektif orijinèl Pa pwosesis kache panse Oralti vini kolektif W pa bay lwa krizokal legen Tankou pwopriyete entelektyèl W pa dwe aksepte kenbe sekrè Pawòl modi kraze rak Di sa kap fèt Revi endijèn Konsa tonton pale Gouvènè lawouze Zetwal pou womansye Sosyete la vini limenm Se kominikasyon ki asire sa Menmsi nou pa pale menm lang Anndann ap vini youn Volonte pou aji Pa bliye ekilibre tè la Panse sila a kontinye atizay Idantite, Reyalite, Pwodiksyon atistik asire relasyon Gade! Mèveye nan Literati vle di mitoloji  Afriken Valè ki nan Lekòl Ayisyen ale fon Lòt bò la Republique d’Haiti Panse otonòm nan kont moun Nwa Pou pi egzak Afriken Jodiya Ginen Nan Ginen Mistè reparèt Lafanmi dechire rekoud Linivè dekouvri Chak kichòy nan lòd e Siyifikasyon li W dwe ale nan Karayib la Pou w wè reyalis mèveye sila a Nan klète lalin yo  rasanble Syèl yo sanble Younn ap pale Zòt ap koute ak atansyon Kisa w prefere? Lannwit pou repoze Osnon Lajounen travay di Pote kwa lou E Sanfen Anba je vijilan Oriyon Reyèl la ajite Sosyal la jestikile Moun pi prefere lannwit Swa e Dous Oun bò yo anran fas a fas Oun lòt bò yo foun sèk Pi lwen yo chita tande Zòt ap kouri la-go delivrans Anfen, yap sote kondisyon  limanite Lavi yo rele egzistans Listwa blanchi Vini pi pal pase nèj ki tonbe Egzistansyalis Kòd rèd Ewopeyen esplike tout bagay Malè a blan an ki tonbe Enperyalis Nan moman malè sila a Ginen monte Imamou Plonje nan dlo ble tèt wo San manman! San papa! Yo pran chante Aya Sanba! En! En! Byenere! Moun lanati mete viv sou  tè abondan San travay di, e Fatigan Byenere! Moun kap montre peyi mèveye Atizay reyèl e Sosyal Byenere! Moun ki kite yo ale anba  dlo Ki pa konnen ni byen, Ni mal Byenere! Moun panse ale  douvan Lòt bò kòmansman e Lafen Byenere! Moun ki wè e Ki vini fran Ginen e Kanzo Aya Sanba! En! En! Byenere! Zansèt Afriken Brav-lanmò Yo pran lavi sou chan  batay Lè yo resi rive fè youn tonbe Oun pakèt brav ranpli ran yo Dèmilye defile tòch nan men Flanbo pou freye chimen nan mond Yo pat kreye Pensonn pa kapab detwi sa ki  nouvo yo fè Aya Sanba! En! En! Byenere! Zansèt Afriken San fot San repwòch Yale an kdans Ayiti cheri Peyi pi abondan pase w Pa genyen Fòk nou tale Poun te sonje valè w Fòk nou retounen Poun rekreye w Lòt bò renesans Vètyè temwen lòt mond Lespri parèt Yo esplike: Chak bagay nan tan pa yo se mantò Karakteristik mond lan etènèl e Figi yo nan nou enfini Ogounati 2008 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:55", "url": "https://www.potomitan.info/ayiti/lafontan/pwezi.php", "image_url": null}
{"text": "Potomitan - Retou ewo ak milyon vizaj\n\nRetou ewo ak milyon vizaj Dima  Lafontan 2008 Tout tèt ap reflechi Okenn moun pap dòmi Vivan ap veye Yo di ak tigout sèl Zonbi reveye Pensonn pa mare ankò Tout mount lib Retounen Ayiti Tout je ap gade objektif reyel, sosyal Kote sila a sansans Bò la a pa koyeran Ayiti pa nan Ayisyen Se moun kap viv sou latè Pa fè anyen nan chans Sa kò w konnen Sèlman plezi, soufrans Lè w viv nan lespri Panse w pike-douvan Latè abondan Fè li grandi Ba li bon swen Lè moun viv sou latè konsa Lavi senkwonize Travay pa ni di Ni fatigan Chanjman pa etranj ankò Pafè Byennèt moun e pwoteksyon latè mele Se etap devlopman sila a m tale wè M retounen rakonte Oktob 2008 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:56", "url": "https://www.potomitan.info/ayiti/lafontan/retou.php", "image_url": null}
{"text": "Potomitan - Sak pase Ayiti? Pòv kap tiye pòv!\n\nSak pase Ayiti? Pòv kap tiye pòv! Dumafis  Lafontan  Jean Jacques Dessalines par Serge MOLEON BLAISE, 2003. Carrie Art Collection Sak pase Ayiti? Yo bay yon group pòv nan geto yo zam. Nèg ak  manchèt. Nèg ak manchèt ap rache, boule, e terorize moun nan popilasyon an. Ki  dènyè fwa, ou wè yon kay nan geto a, epi yo di ou sa se kay Andre Apaid? Ki  dènye fwa ou ale legliz, epi yo di ou moun ki chita bò kote ou an se Andre  Apaid? Ant de group pòv, kap fè san koule nan peyi a, se ola pou ou mete. Olye  sa fèt, yon lòt group pòv, ki pa gen ni zam, ni manchèt, ap ankouraje bwa kale.  Yo ap kouri pou nèg ak zam, yo al tonbe anba nèg ak manchèt. Ayiti kap peye  konsekans lan piske peyi a pa produi ni zam, ni manchèt. Moun rich kap vin pi  rich. Pòv kap tiye pòv. Ki ès ki kontan? Kolonis yo! Kounye a, yo kapab defann tèt yo kont esklavaj. Yo  kapab jistifye tout zak vyolans, tòti, mati, ak asasina yo komèt. Paske lè  defansè lavi di yo ola! Yo kapab lonje dwèt sou Ayisyen kap fè vyolans sou  Ayisyen. Defansè lavi pa mele nan mòd inivè sila, yon espastan tout moun ap  boule, detui, e tiye. Defansè lavi, pale verite ou pa bizwen ale verifye, se pa  tout moun kap boule, detui, e tiye. Gen moun lavitan yo fèt, pou asire lavi  retounen pami Ayisyen. Se yo ki te goumen pou Endepandans Ayiti apre Kolon te  fin sal tè a. Èske apre Kolon debake Ayiti li pat chanje non peyi a, rele li  Hispaniola? Èske apre Boucanier ak Flibustier debake Ile-la-Tortue, yo pat rele  pati lwès peyi an Saint-Domingue? Èske kounye a pati lès peyi a pa rele  Santo-Domingo? Defansè lavi Dapre nou, defansè lavi, Papa Dessalines montre  klèman ki moun Ayisyen ye. En, li nome lame li tap kòmande an Lame Endijèn. De,  li renome peyi a Ayiti. Nan tou de ka sila yo, Papa Dessalines te pran desizyon  pou raple Ayisyen li se orijinèl moun ki tap viv nan peyi a. Pap janm gen yon  Revolisyon tankou Revolisyon Ayisyen an. Pa dwe janm gen koupe tèt boule kay  ann Ayiti. Etranje nou wè, pami nou nan nenpòt vil sou tè Ayiti, ap kouri pou  tirani. Yo vini sou tè Ayiti, pami nou, paske yo vle viv lib. Nou dwe yo  proteksyon. Menmsi yo di se vakans yo vin fè. An reyalite, yo vle respire yon  bon lè. Yo vin pran yon souf. Paske travay di, yo fatige. Viv lib se objektif orijinèl, Papa Dessalines  kodifye nan Konstitisyon 1805 lan. Nou dwe montre nou nan wotè Papa Dessalines  te refonde Ayiti, pou tout Ayisyen viv lib sou tè Ayiti. Doumafis, 2023 * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:57", "url": "https://www.potomitan.info/ayiti/lafontan/sak.php", "image_url": null}
{"text": "Potomitan - Tanmtanm\n\nTanmtanm Dumafis  Lafontan  Cascade quelque part dans la Caraïbe. Photo Francesca Palli. Mwen tankou van ki ale, dèyè mòn, kote li pi renmen. La, mwen  respire, nan twou nen pye bwa mizisyen (Jacques Stephen Alexis), lespri 1803.  Lavi, sa nou rele viv ansanm, parèt, tankou konesans. Pou sa fét, kolon yo te  oblije disparèt. Paske kolon dwèt long grotèsk sa yo, tankou dinozò, t ap touye  youn lòt, epi detwi lavi lòt espès yo tout lajounen. Jodi a, se eta gwo pisans yo, ki ap fè lagè san fen. Tankou dinozò yo, anvan  kòmansman lavi a, tan jigantèsk sila fini. Moun ki te nan forè tande brigan sa  yo tonbe. Si se pat sa, pèsonn pa t ap konnen zansèt yo te bat bouda yo. Nenpòt  nan nou kapab al gade trouwon sanfon, dechoukay gwo pisans sa yo, kite. Sèk la  boukle. Mwen tankou van ki jwe vaksin, pou fè lawouze danse banda, jiskaske solèy la  klere, devan Aysiyen. Ak chante kokoriko ki akonpaye banbou, jounen an replan  plas li, moun reveye nan dòmi. Depi tan lontan jiska byen bonè, de lonbraj a  ekla, limyè, pafwa gran, pafwa piti, gide sik lavi a, ki vire sou tèt li, arebò  letènite, tankou yon toupi, depi toutan. Nan tan sa a, genyen yon wonn vire ren, dèyè, kò, on bann modèl pwenti, youn pi  toutouni pase lòt, pawòl ak son bay pouvwa, deyò sèk sila, pa gen okenn  selebrite, ni dram, ni liks ki peye pa vis moun deprave sa yo. Nan plas yo, kounye a se mèt ak metrès lawouze (Jacques Roumain), ki metrize  dans manman dlo, dandi te entèdi, dechennen ki te deklanche 18 novanm 1803.  Parèy solèy, jeneral nou an, Capois, nan Vertieres, Haut-du-Cap, rejyon nò  Ayiti, defye lanmò, pou li te mennen twoup sòlda brav nan viktwa final. Dènye  triyonf, Lame Endijèn, sou zòd Jeneral an Chèf Jean Jacques Dessalines, mete  fen nan soumisyon moun pa moun, jouk jounen jodi a. Mwen tankou Tamtam ki bat tout kote, epi ki pa bat okenn kote. Kiyès mwen ye? Ranmase pwen an, akò komen an, mak konvansyonèl la, anons la fen ak kòmansman,  ki pèmèt kontinwite pwochen an, ki se diskou Ayisyen, ke anpil lòt otè  remanbre, genre reyalis mèveye peyi Ayiti, Jean Claude Martineau, yo rele  Koralen, bay tit, Manman Libète. Mwen se Kè, ki rele chak Ayisyen brav pou rekonkeri Libète. Nou pa dwe tolere  trèt pami nou. Sou tè Ayiti se nou ki sèl mèt. * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:27:59", "url": "https://www.potomitan.info/ayiti/lafontan/tanmtanm.php", "image_url": null}
{"text": "Potomitan - Tulsi petals\n\nTulsi petals Dumafis  Lafontan What’s the word? With God, Know the ledge before you fall off the  edge. What’s the edge? Speak the truth, Remembering the word, sound, and Breath blown on the streets. Reconciliation, To preventing bloodshed Might seem peaceful. The hunger, Low wages, and Violations of human rights are living hell. It is asymmetrical war, Keeping it frontless with drones. People aren’t living dead; They long live life, Following ourstorian. Do remember the word? Know edge B4 Fall-off ledge Frewo  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:00", "url": "https://www.potomitan.info/ayiti/lafontan/tulsi.php", "image_url": null}
{"text": "Potomitan - Vwaw Se Vwa Nasyon\n\nVwaw Se Vwa Nasyon Dimafis  Lafontan 2015 Jou louvri, lavi derape Men machann aksan, pen ak ze. Tap Tap, moun monte, desann Selon vayevyen yap fè, Al chèche wè Kote lavi fè kwen Vroum, vroum oun liy motosiklèt, Kap pote timoun, granmoun, Fanm kou gason, Pase ak tout boulin. Pòtoprens, gen lè pifò moun ap  viv nan lonbraj lanmò Adye, Aysiyen sètoblije brave  lanmò Pou pitit yo jwenn manje, Ale lekòl. Kanta pou swen medikal se mòso  Bondye, Mòso sòlòkòtò. Lopital se mezi lajan w, Mezi wanga w Sou latè pa gen kè pi kontan ke Ayisyen. Malgre gran difikilte, yo gen  bon kè. Si w rive wo bouk pa bliye di onè, respè. Moun andeyò renmen bon jan relasyon moun ak moun. Nan linivè pa yo, Dèyè mòn gen mòn. Chak bagay jwenn plas yo. Lavi pou yo se wòl. Epi yo pa pran prezidan pou  oun kaporal. Se kòmsi yo konnnen, Pi piti pi bèl. Zafè Grandon pa zafè Peyizan. Se nan nivo pi piti w wè grandè Ayiti. Oun bann moun san Kapital Kap viv tankou wa ak rèn Dawome Yo pa mande Repiblik sal pot pou vann. Vagabondaj, Lese grennen, Sousou pedan kap frite douvan sen tout lajounen. Katredral, Katechis, Kantèbèri (Canterburry), Kawo ak Kawotyou ap mennen Ayiti Cherie. Bri, sirèn ak limiyè, Machin ofisyèl Tankou cha Kanaval, Ki boure ak Chaloska, Madigra mal maske Moun pap janm pè ankò. Sak pase? Jou bare ofisyèl nan makrèl; Prese, prese ofisyèl sètoblije  rantre obèkay. Pa bizwen al nan Ministè verifye. Mande “Ou est Monsieur le Milice?” Eskize, Monsieur le Ministre! Pa vinn betize nan Ministè ak  pawòl Milisyen. W wè yo mete gwo ble ak foula  wouj ankò? W pa wè se bonbon woz ki alamòd! Nan tout bwat Leta, fanm kou  gason veye kò, Pou w pa sikonbe anba raj ak Chalè seksyèl ofisyèl, Vagabon opouvwa. Jodiya, yo se kreyati Francais; Yo resevwa enstriksyon kay frè  ak sè; Yo fonksyone anmòd rat Kap manje pay Kay anbasadè riken. Pam, tifrè, tisè tande. Pa bliye, w nan mitan oun bann gèp; Yo pa konn fè siwo. Men yo bon nan mòde soufle. Pam, tifrè, tisè tande. Pa bliye, vwa w se vwa nasyon an; W se Myèl ki fè siwo pou tout moun konn gou dyòl yo, Viv lavi dous.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:01", "url": "https://www.potomitan.info/ayiti/lafontan/nasyon.php", "image_url": null}
{"text": "Veye Priye\n\nVeye Priye Dima  Lafontan 2003 Nan non zansèt yo Nap priye pou tout  moun ki nan vi nou Sa ki pa kapab  manje Sa ki pa gen kote  pou domi Sa ki pap travay W menm ki ap viv arebò lavi W menm kap viv nan gran difikilte Machann sirèt Machann pistach, Fresko, Mango, Twal Nou konnen  rezistans w pèmèt lavi fleri Kouraj w pou  reziste kreye lespwa Lespwa  nan travay pou oun demen miyò W pa pwopriyetè Men w posede inyon  fondamantal Pwòp detèminasyon  w pou aji kont lavi chè Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:02", "url": "https://www.potomitan.info/ayiti/lafontan/veye.php", "image_url": null}
{"text": "Potomitan - “Aya Bombe! Malheur à celui qui au moment du péril ne se lève pas.”\n\n“Aya Bombe!  Malheur à celui qui au moment du péril ne se lève pas.” Dima  Lafontan 2008 Jan nap obseve te a ap prale nan  lanme Menm jan Ayisyen pran lanme. Jan nap gade te a vini arid Menm jan kondisyon Ayisyen pi di. Jan nap we fon e flora ap disparet Menm jan legasi e tradisyon  diminye. Jan w rete nan te a Menm jan te a trete w. Pou lavi Ayisyen kontinye Sel posiblite se relasyon daki. Se tankou loko miwa: Marasa Dosou, Dosa Jan tout moun  konnen. Depi Kolon te  pedi. Espay rive  genyen Ayiti se mal-edict-ion: Maladi; Lage; Kod esklavaj pa  Wa Espay; Kod nwa pa Wa  Franse, pita nwaris pa Francois Duvalier e Lorimer Denis; Koupe pyebwa; Pepetyel san  sekou. Se pou Ayisyen  depoze Kwa. Kite Women ki  te touye Kris monte kalve tousel. Adye, se pou  nou pote plent: Egzije Batiste; Mande Tit; Oblije Kadas; e Fe Lalwa  Gouvene. Wi, menmle  dezas natirel ak lot kalamite relijye e politik menase lavi Ayisyen li toujou  posib pou nou devlope estabilite e pwosperite pou majorite popilasyon an. Pa gen dout. Volonte politik  ap rive bay obsvasyon Desalin ko jiridik: \"Kouman fe  depi nou fin chase Kolon pitit yo reklame te a kom eritaj papa yo; kididonk,  sila yo ki genyen papa yo ann Afrik pap jwenn anyen? Pinga! M konte pataje te a jis e ekitab.\" Koralen Istwa Ayiti va  di si se vre: \"Prezidan Preval  se kavalye chwal Desalin tap cheche a?\" Nou pap sa bliye koup  chwal-kavalye senbolize istwa kolektif moun Afrik, egzanp Ginen, Dawome, Kongo,  elatriye; Ki se, Istwa Lamerik. 18 Novanm 2008 ap make  205 ane depi Lespri paret nan paraj Vetye, Okap. E menmsi move lang di: \"Se Ayiti  anyen pap chanje.\" Nou konnen miste  chanje lavi e Jistis pral blayi ann  Ayiti e Monn lan. Nap kite w ak divinite  san tewori: Verite se Lape (italik  la se pam). Se sa mwen tale  we mwen retounen rakonte. Doumafis  Lafontant 09-11-08 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:03", "url": "https://www.potomitan.info/ayiti/lafontan/bombe.php", "image_url": null}
{"text": "Potomitan - Èske Depasman fèt?\n\nÈske Depa sman fèt? “To throw a rock in order to get a diamond” Dima  Lafontan May 2010 Apa risk sismik, gen oun risk nou ka depase nan  ensidan k’ap rive nan yon mond k’ap chanje. Tout moun sonje, premye jou apre tranblemanntè a ann  Ayiti, oun gran pati popilasyon an pran lari ak oun vizaj kolektif defigire,  tandiske gouvènman peyi Ayiti te totalman absan. Li pran kèk jou avan leader yo, ofisyèl, e lòt aktè peyi a te  repran kouraj. Jou apre 12 Janvye 2010, nou kapab tire konklizyon anpil Ayisyen  te depase pa kataklis sismik lan. Kesyon nou dwe reponn se: Èske li te posib pou sove  pakèt moun ki mouri e destriksyon tout byen sa yo? Se pa oun kesyon ounsèl moun kapab reponn, n’ap  senpleman note enjenyè Prepetit ak lòt fonksyonè Leta pat janm sispann sonnen  alam, men gouvènman Ayiti pat tande yo. Dapre nou gouvènman an dwe mete sou pye  oun komisyon pou etidye mank kominikasyon ki te anpeche li peye atansyon a  previsyon tranblemanntè a ki ta kapab evite tout moun sila a yo mouri, e edike  popilasyon an sou mezi prekosyon yo te dwe pran. Enperatif pou nou ale ann avan  egzije oun meyè jesyon kominikasyon e enfòmasyon sitou teknoloji. San dout se  pa kominikasyon n’ap rive estilize «Ayiti Cheri» pou lavi chanje. Nou pa kapab peye liks iyore siyal avankourè lanati  ap voye ban nou toutan. Byen avan tranblemanntè, lè lapli tonbe li pote tout sa  ki sou pasaj li ; nou dwe ajoute eksplwatasyon san fren karyè sab yo, e pifò  moun ap viv ak angwas akoz evantyèl eboulman/degrenngolad Mòn Lopital ak kay ki  bati san kontwòl. Dapre nou Lekòl Ayisyen gen kòm objektif prensipal antame  etid sou tandans bati kay, sekirite manje, sante e edikasyon piblik. Anbrèf, konsyans de danje, peril, e defi majorite  mas la dwe afwonte e rezoud, nou dwe ale dwat nan kan an pou nou lonje dwèt sou  nati pasif Leta Ayisyen, e jefò gouvènman ap fè pou li eseye ratrape chanjman.  Se pa oun sipriz pou pensonn dominasyon san fren, patikilyèman newoliberalis  nwi kalite lavi ann Ayiti. Pa egzanp, n’ap mande kouman Leta pa kapab sispann  debwazman ? San dout se paske gen gwo chabrak ki kache dèyè systèm sibjigasyon  (kontwòl dominasyon) pa privatizasyon, tandiske peyizan toujou pa gen aksè a tè  ; yo pa gen kòb, ni kapital, kèlkilanswa ekonomik, sosyal, elatriye. Fè  enteresan, asosyasyon nan Komisyon Enterimè pou Rekonstri Ayiti (KERA), ke  premye minis Ayiti Jean-Max Bellerive et ansyen prezidan Etazini Bill Clinton  ap ko-prezide, tabli sou baz apèl òf. Nou vle di li nesesè pou majorite mas la  konnen ki sa gouvènman, ak tout Palman Repiblik lan vann manb KERA sila a? Anfas reyalite sila a, gen oun tandans pou  repete alavironnbadè «fòk sa chanje». Selon rechèch ki fèt chanjman dezòdone,  menmlè li gen oun lòd kache ladan li. Kididonk, li  nesesè pou nou prezan toupatou, atikile valè pa nou, esplike karakteristik endepandans  ant  espas e tan,  e kanpe sou prensip opozisyon kont kondisyon mizè majorite mas la ap viv ladann  yo. Pou sa fèt, n’ap pwopoze Depasman  pa lòt bagay ke Pratik Pwochen nou. Si nou oze poze kesyon kiyès ki depase nou?  Nou kapab reponn se Pwochen nou. Lè n’ap pale de Depasman, nou pa vle di Jenerasyon  Pwochen kòmkwa nou pap wè ideyal nou espere, men pitit nou ap benefisye  jefò nou fè, paske nou rete kwè imaj lespri oun tan indepandan de espas, tan, e  jenerasyon. Pratik Pwochen akonpli pa  dedoubleman, oun pwosesis majorite mas la konnen trè byen. La ou wè apwòch sila  a pa ale an liy dwat, tankou egzanp limyè sikilasyon ki pase de vè a rouj  Laroche bay. De preferans gidans ak ekleraj majorite mas la itilize pou li gade  objektif reyalite diferan de egzanp nou bay anwo la a. An nou konsidere Ayiti  kòm ka etidye, nou wè Afriken yo konsevwa konsèp Nanginen , ki vle di, yo pase de Sendomeng a Ayiti san yo pa efase  valè siyifikatif Afriken ki rete Nanginen . De bò isit a laba se menm  (Laroche, 1984). Nanginen se Afrik’Ayiti. Ayiti, osnon Nanginen se premye  pitit fi Afrik. Obsèvasyon ou kapab entèprete li kòm metafò, nenpòt jan san  ezite n’ap pale de praksis devlopman otonòm oun kilti e nasyon don sosyete  imanis zansèt yo bay mond lan. An konklizyon, nou kapab konsevwa  Pratik Pwochen kòm sèvo lavi kalitatif poutèt sa Depasman diferan de chanjman  kantitatif (Alexis, 1956), pa egzanp standard  de vie , pwodui nasyonal brit, peyi pi rich, elatriye. Fason nou gade  reyalite moun fè nou reviv souvni peyi nou ak peyizan li yo: «Ayiti Cheri» pi bon peyi pase ou nanpwen. Fòk mwen  te kite w pou m te kapab konprann valè ou.   Fòk mwen te lese w pou m te kapab apresye ou…» «Choukoun se t’oun marabou. Zye li klere kou  chandèl. Mwen di syèl a la bèl moun. Li di m ou trouve sa. Ti zwazo nan bwa ki  tap chante…» Konkrètman, se nan memwa Konbatan  Libète, yo dwe antreprann rekonstriksyon Ayiti de fason pou konble vid ant moun  e milye yap viv la. Epitou kenbe ekilib ant fòs anndan e opòtinite dewò se  kondisyon sine qua non pou kalite lavi total, karakterize pa lespri byen  mennen mond lan. Finalman, Inyon dwe baze sou Jistis e Ekite pou mete  fen ak tout fòm vyolans, e tabli relasyon siyifikatif ak Pwochen ou. Dima  Lafontan pase oun semèn ann Ayiti kòm manb Delegasyon Nouvèl-Angletè pou Ayiti  (DNA), oun gwoup ki t’al pote kole ak viktim e sivivan tranblemantè 12 Janvye  2010. Pou oun kopi rapò DNA kontakte dumafis@verizon.net Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:05", "url": "https://www.potomitan.info/ayiti/lafontan/depasmman.php", "image_url": null}
{"text": "Potomitan - Kondisyon pou pibon rekonstriksyon nasyonal\n\nKondisyon pou pibon rekonstriksyon nasyonal Dima  Lafontan Oktòb 2008     Charle Anatole. © Galerie Nader  Ayiti se oun peyi  kap devlope poutètsa Newokolonis an dwa toujou site faz sila a pou jistifye  mank entegrite politik e souverènte teritoryal. Men done endis devlopman  newokolonis kolekte kache Ideyalis ki pran fòm nan estrikti vètikal, tankou  Repiblik, moun pa egal. “Filozofi ki tabli ras blan siperyè, e ras nwa enferyè  se sous tout vyolans pami moun” (Selassie, I, 1963. Asanble Jeneral Nasyonzini), epitou li lakòz moun nwa oprese tèt yo (italik  se pam). Ide moun pafè,  lelit reyalize nan Repiblik e konsepsyon Repibliken pami moun ki tap lite pou  libète nan Sendomeng date depi Oge, Chavannes, e Toussaint. Nan  lalwa egzistans pati Lwès Ayiti Kiskeya egziste pou sèl enterè oun Metwopol  pran kò jiridik nan Konstitisyon 1801, Atik 3 deklare “Tout moun ki fèt sou  zile a se Francais.” Erezman, Napoleon pat konprann politik Dominyon Toussaint,  tankou Pharaoh Egypt ki te pito plonje lame nan Lanmè Wouj olye li te bay pèp  Israel libète, Napoleon te prefere pèdi lame Francais nan Sendomeng olye li te  aksepte prensip tout moun fèt lib e egal. Trajedi nan istwa  Ayiti la Premiere Republique Noire akouche nan asasina Papa Dessalines, Premye  Chèf Pos-Kolonyal Ayiti, 17 Oktòb 1806. De jou Christophe e Petion a jodiya sa  fè plis pase 200 zan lit klas, selon Karl Marx, dirijan kont peyizan e travayè.  Ò Toussaint yo konsidere Prekisè Endepandans Ayiti esplike tèt li kòm bwa.  Dapre Toussaint, Francais yo “lè yo te arete li te koupe pyebwa libète nan  Sendomeng; lap repouse nan rasin fon e anpil.” De 1801 a 2004 make plis pase  200 zan kolonis ap kidnape, egzile, asasinen lidè Ayisyen majorite mas la  chwazi. Enfondreman Ayiti  filozofik, politik, e li evidan ekolojik, tandiske ekonomikman, “tradisyon agrè  e egalite” (Fick, 1990) ak kontra sosyal pami mas Ayisyen anpeche famin tiye  majorite popilasyon an; kididonk, gen oun pase nèg se bwa, e oun pwogram koupe  pyebwa ki lakoz delabreman la Premiere Republique Noire. Si Ideyal la pa  kòrèk enben Leta Ayisyen pi inapropriye pou satisfè e depase doleyans  popilasyon an. Èske se pa oun fè esklizyon trè pwononse nan la Premiere  Republique Noire, pa egzanp, Restavèk ak oun bann moun pran nesans san batistè.  Men sa ki pi rèd Leta Ayisyen prefere bay kat elektoral, nasyonal olye li asire  li tout moun gen batistè, papye tè, elatriye. Pa gen dout Leta Ayisyen reponn  sèlman a egzijans etranje tankou mache lib, privatizasyon, elimine tarif,  elatriye. Alòske Leta Ayisyen ap fè tou sa International Financial Institutions  (IFI) mande pou envestisè prive dirèk ann Ayiti; sepandan, nan peyi envestisè  etranje yo trete Ayisyen tankou kriminèl. Fas a delabreman la  Premiere Republique Noire remake nesesite oun idewoloji selon eksperyans e  konsyantizasyon Ayisyen sipòte pa Gwoupman yo pou redrese bak nasyonal la. Li  pa kapab otreman paske tank eleman natirèl yo ap koze dega chomaj ap ogmante;  laperèz ap rekreye Bondye; inegalite ap vini pi akseptab e sosyete la ap  dezentegre nan divizyon, eli letènèl, limyè mond lan, e defansè lafwa kont mas  la, vodouyizan, elatriye. Se paske pa gen idewoloji ki fè dirijan la Premiere  Republique Noire toujou gen tandans gade lòt kote, chèche solisyon lòt kote  olye yo fokis sou legasi istorik e tradisyon Afrik. Depandans youn pou  lòt se moman dyalektik ki raple Antenor Firmin, prensipalman etid li fè, de  l’egalite des Races. Pou Kwame Nkrumah, premye prezidan Ghana, Afrik, nou di w: “Moralite  dwe baze sou egalite moun.” Nkrumah kontinye pou li di “Se egzakteman sa  Filozofi Konsyantizasyon fè.” Petèt gran merit e  valè Firmin sitye nan antwopoloji; sepandan, Firmin te oun pèsonaj politik tou.  Leson moral Papa Firmin aprann mond lan kondwi a moun opliryèl ak tout dwa pou  yo patisipe nan desizyon nasyon an ap pran. An tèm konkrè, Firmin fè moral,  egalite moun pase nan politik. Pa gen dout se dapre etid sila a Krumah afime  Filozofi Konsyantizasyon fè sa Immanuel Kant entèdi paske apa de Papa Firmin  nou pa li okenn lòt travay syantifik ki sipòte “Egalite Moun” pa rapò a  antwopològ oksidantalis kap pwone inegalite moun. Ayisyen ap konfwonte  oksidantalis, kolonis, enperyalis, divizyon, e soudevlopman, e chak, separe  osnon ansanm, ap milite kont “reyalizasyon inyon sou baz jis e ekitab” (Alexis,  1956). Nan la Premiere Republique Noire yo  komèt plis zak negatif ke pozitif. Se sa ki esplike menmsi Ayiti endepandan  ofisyèlman depi 1 Janvye 1804, newokolonis ap siye banda nan peyi la toutan  jeneral solèy pa klere. Pou limyè jayi  Gwoupman yo dwe sipòte aksyon pozitif, e amelyorasyon kalite mas la pa Lekòl  Ayisyen pito Afriken ki pral ogmante niwo konsyantizasyon, epitou abilite pou  aji pozitivman ap monte (Nkrumah, 1964). Ann gade  fonksyonman oksidantalis, newokolonyalis ann Ayiti. Majorite mas la denonse  grangou kloròks la. Prezidan Preval di: “Lè yap fè manifestasyon pase chèche  li.” Premye Minis Jacques E Alexis di: “Gouvènman an pa kapab fè anyen paske li  blije respekte angajman li ak IFI.” Dirijan majorite mas la eli vini separe ak mas  la olye yo aji tankou vrè lidè e gid selon chak pwen prensip byennèt  jeneral, yo neglije pwòp baz yo, e yo vini redwi an zouti opresyon  newokolonyalis. Apre chòk kat (4)  siklòn lane 2008 ki fann Ayiti miyèt mòso, etranjman oun sòt de revèy anndan,  se sèten okipasyon militè Meriken patikilyèman nan Gonayiv la Cite de  l’Independence an Fevriye 2004, e siklòn Jeanne ki te ravaje la Cite de  l’Independence an 2006 pat pwoblèm pou lelit Ayisyen, toutakou dirijan  redekouvri trezò nasyonal la e se konsa Prezidan Preval rekòmande  Rekonstriksyon Nasyonal. Ò trezò nasyonal la pa lòt bagay ke “resous imen  prezidan an di peyi la dwe depann olye de èd etranje (italik se pam)” (Asanble  Jeneral, Nasyonzini, 2008). “Rebati Ayiti  egzije aksyon pozitif ki garanti nouvo reyoryantasyon aksyon politik pou fè  evolisyon sosyete a ale pi vit. Katalisis aksyon politik entwodwi nan evolisyon  sosyal reprezante oun ekonomi tan, lavi e don” (Nkrumah, 1964). Ayisyen pa nayif  pou li panse oksidantalis, newokolonis pap reziste Rekonstriksyon Nasyonal;  kididonk, nan chak kafou oksidantalis, newokolonis kanpe kwa, tankou Ku Klux  Klan men san dife, e pou Ayisyen kontinye sou wout long devlopman fòk gen oun  idewoloji. Pa egzanp, anpil obsèvatè kredite devlopman Repiblik Dominikani a  idewoloji, ansòt anti-Ayisyen, Leonido Truillo, ansyen prezidan Repiblik  Dominikani, te atikile epi Joachim Balaguer, ansyen prezidan Repiblik  Dominikani, kontinye. Fòk nou pa bliye tou se selon idewoloji sa a ki fè nan  lane 1937 Lame Dominikani masakre plis pase 30,000 Ayisyen. Sepandan, se erè  pou nou wè apwòch klas dirijan ann Dominikani tankou rasis pito yo vle-aji pou  anpeche peyi yo tonbe tankou La Premiere Republique Noire. Spesifikman, nou pa dwe ap akize dirijan Dominikani rasis paske se jefò  yap fè pou yo pa komèt menm erè klas dirijan Ayiti ap repete depi lane  1806. Kididonk, nan devlopman kilti e nasyon Dominiken vle  rete lib oun fason pou kominote entènasyoal la pa eskli yo, osnon inyore yo  sitou lè yap atikile priyorite nasyonal. Se oun verite ki  pa bezwen verifye divizyon rann Ayisyen fèb; yo pa kapab fè jistis mache nan  sosyete la. Pou Nkrumah nou di w: “Sosyalis Syantifik” ap pèmèt evalyasyon e  jijman chak evènman, fè ki afekte moun; e, mas la ap toujou rive dekouvri  nenpòt aspirasyon ki kont enterè nasyon Ayisyen.” San dout apwòch syantifik ap  bay rezilta nap konte: Pa gen dout  Firmin, Nkrumah et al, vrè trezo mondyal pa ekselans, deja trase chimen pou  Ayisyen swiv. Fè enteresan sèke de pèsonaj sila yo itilize pwòp fòm kolonis pou  atikile konesans “Egalite Moun” ki va pèmèt nou kontinye fè  chimen li nan monn lan. Demach Firmin, Nkrumah et al angaje nou nan travay pou  likide newokolonizasyon, divizyon soudevlopman e enperyalis e lè nou akonpli; dapre  Edouard Glissant, “se reyèl viktwa, modèl chanje plas oun group moun yo avili,  deyimanize, kretyennize, sèvi ak lang e ekriti rive fe depasman  newokolonizasyon” pa konesans pozitif mond lan nan aksyon jenerasyon  koulyeya poze (italik se pam) (Glissant, 1984). Angiz de  konklizyon nap pwopoze, selon eksperyans e konsyantizasyon Ayisyen, sekans  kondisyon pou pibon devlopman peyi a: Oktòb 2008 Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:06", "url": "https://www.potomitan.info/ayiti/lafontan/rekonstriksyon.php", "image_url": null}
{"text": "Potomitan - Manman Èzili Dantò\n\nDumafis  Lafontan mai 2012 Yèswa m al  dòmi M leve  \"Pi Wo.\" M p at janm  wè tèt mwen kòm bwa pi wo. M te  toujou grenn pwomennen.\" Aya! Kòman  m k fè de tounen youn? Li  sonnen tankou “Marxism!” Oum! San  dout se younn nan lekti kourant, Pa vre? Nop, se  konesans lè ou konn li e ekri. Yo alyene  majorite mas Ayisyen pa ansyèman elitis. Estope  ou, m se kalfou Ati-Bon-Legba Nan  kalfou pou nou de Èzili  Dantò e Gede  Nibo Bèl  gason Abiye  tou blan Pou l al  monte Sitadèl Wi, m fè  tèt mwen oun-fò Pou Defile Sansousi, Makaya, Makandal, Womèn  Lapwofetès. Desalin  kanpe tòch nan men di: “Si ou  kite on Fransè rantre L ap  sispann danse nan tèt ou.” Onè,  Respè pou ou Papa  Desalin, Manman Èzili  Dantò M prefere viv  lib Olye m vini  ayisyen non Fransè blanchi Tankou zo Popetwèl, Pi move rèv  nan Nouvo Monn lan. La vierge noire (Ezili Danto) par Gabriel ALIX. Espace Loas .   Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:07", "url": "https://www.potomitan.info/ayiti/lafontan/ezili.php", "image_url": null}
{"text": "Potomitan - Manmi Legba\n\nManmi Legba Dumafis  Lafontan & Rose-Marie Lafontant  Manmita, nan vivan li, depase tout baryè listwa ak lavi mete  sou chimen. Li se on vrè, vèsyon fanm, Louvèti piske li  kreye chimen pou tout moun defavorize, timoun tankou granmoun, li jwenn sou chimen li. Nou menm ki  pitit li, aksyon  ak zèv Manmita anfavè pòv ak pipòv pa on sipriz pou  nou paske nou konnen li te fèt nan on bon fanmi. Ambroisa,  Papa, li te Kako, youn nan konbatan farouch kont Okipasyon Ayiti pa Lame Meriken, 1915 a  1924. Tandiske Naomi, Manman li, te asime an plen tan responsablite li kòm madanm  e manman. Nou menm, pitit ak  pitit-pitit Manmita, rezime lavi li menm jan ak cheniy ki transfòme ann papiyon.  Pèmèt nou esplike. Manmita kòmanse lavi Sèvitè Bondye, Gran Rivyè, vil li fèt, kòm  profesè, menm jan ak on bann fanm vanyan, tankou Matant Malthide, Matant  Loulouse, Madan Nicolas, elatriye. Apre li marye ak Lyetnan Dumas Lafontant, li  rantre Pòtoprens pou li elve uit pitit li yo. Menm kan Manmita pat bizwen  travay, li pat janm abandone wòl edikatris. Kòm Koutiryè, li te ofri kou kouti  an patikilye. Epi li te kreye travay, espesyalman triko e krochè pou pèmèt fanm  echape endistri prostisyon. Karyè Manmitan kòm militan, fanm revolisyonè te télman briyan,  Tontonmakout manke arete li sou pretèks li se kominis. Move eksperyans sila te  rive Manmita nan Ayewopò apre on vwayaj an Frans. Se on zanmi, on frè, on  patizan Manmita, ki te di Tontonmakout lan, “Sa se moun mwen, m prale avél  paske m pat kite li dèyè”.  Selon Manmita, li te sibi entèrogasyon  Tontonmakout paske li tap milite pou dwa ouvriye, nan Action Catholique  Ouvrière (ACO). Manmita pat tip fanm Tontonmakout te kapab kraponnen. Menmlè  Fanmi an pèdi tout privilèj Kapitèn Lafontant te jwi paske Manmita pat sipòte  Francois Duvalier pou Prezidan Ayiti. Olye Manmita sispann defann diyite moun, li  Louvri pòt kay li bay timoun Ayisyen, paran te abandone oubyen ki pat gen  paran. Manmita te trete timoun Ayisyen sila yo menm jan ak pwòp pitit li. San  jalouzi, pitit Manmita yo te resevwa timoun yo tankou tifrè ak tisè. De 1969,  ane li kreye Enfant Haitien Mon Frère (EHMF), a 2019, Manmita leve, ede e  sipòte apeprè 5,300 fanmi, ak timoun. Menmsi Manmita pa la fizikman, pa konprann aksyon ak zèv li fini.  Paske nan vivan, Manmita te gen on originalite, ki anpeche nou  bliye li. Sa télman vre, menm apre lanmò li 14 Fevriye 2022, nou ap pale, ekri,  e vizyalize sa Manmita akonpli okenn lòt moun pa fè. Donk, gen on bagay Manmita  pote nan monn lan ki rete apre li mouri. Se leson chanjman Manmita pote, nou ap  anseye pou Fanm ak lòt defavorize fè chimen yo nan on monn yo pat kreye. Nan non zansèt yo, nap ankouraje tout moun, sila yo ki kapab,  pou yo vini kontinye aksyon ak zèv ki te konsevwa pou Manmi Legba Louvri Baryè  bay pipiti, ak fanmi defavorize, pase. Doumafis Lafontan, Rose-Marie Lafontant, Ko Otè 22 Jen 2022 * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:08", "url": "https://www.potomitan.info/ayiti/lafontan/manmi.php", "image_url": null}
{"text": "Potomitan - On tan pou-ri\n\nOn tan pou ri Dumafis  Lafontan Relasyon  dwe nouri Pou lanmou pa mouri Otreman, amoure ap nan kouri Jalou ap kontan ri Koup ki peri Maryaj pap ateri Menm pou lagalri Pap gen timoun nan gadri Fanmi ap petri Latè pap geri Ni fleri Figi ap kontinye kouvri Biznis pap louvri Anyen pap janm dekouvri Barik vid ap kontinye fè bri Tanpri Pa vann valè a vilpri Ou pa bizwen konn ekri Pou ou dekri Sitiyasyon kri Ou ap soufri Dri, dri Pa bliye, Clinton kraze pwodiksyon diri Pou enperyalis te layite nan lari An 2004, Bisantnè Ayiti bòykote a Pari Kounye a, Ayiti ap tri, tri Pote bòl ble kay madan Lori On tan pou—ri Nasyonalis, youn kont lòt, angri Jouva, jouvyen, inegalite ap fini sanpatipri Doumafis, Otè, Krik? Krak! itilize Mwen, premye pwonon pèsonèl, pou li  rakonte istwa siksè Ayisyen. Dwa Otè © 2020 Doumafis  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:09", "url": "https://www.potomitan.info/ayiti/lafontan/tan.php", "image_url": null}
{"text": "Potomitan - Ogounati sou Mistèlojiya\n\n Ogounati sou Mistèlojiya Dima  Lafontan 2008    Toussaint Louverture - \r\n              Jean-Jacques Dessalines Alexandre Pétion - \r\n          Henri Christophe. haitiglobalvillage.com Li konn rive w nan  pwofon somèy toutakou w tande oun ti mizik ki bèl, dous w santi w ta kite w  ale. Se konsa li onz è diswa m deja nan kabann britsoukou Ayiti danse nan tèt  mwen, oun dans ant sak te fèt e sak pral fèt. M sètoblije leve pran laptop e kite dènye la  mennen m. “Le monde des esprits se repartit en effet les differnts domaine de la  nature il les relient entre eux en un cosmos” (Hurbon, 1987). Sitasyon anwo la oun ti jan twouble m piske y ap pale de kosmos depi epòk  Lagrès te rèn mond lan. Kididonk, m pa konnen si konsepsyon kosmos la nouvo ak  Ayisyen osnon se Afriken nan memwa ki rekreye li. San dout dezyèm sipozisyon an  se li ki korèk paske Afrik, dapre Jochannan, se manman sivilizasyon lwès la; ki  vle di, tou sa Grèk yo konnen yo aprann de Afriken. Men atansyon Hegel reklame filozofi pou Ewopeyen li di: “W pap jwenn  filozofi pami okenn lòt moun osnon nan okenn lòt kilti.” Li enpòtan pou m note  se nan Kou Istwa Filozofi li mansyone: “Nous avons vu apparaitre l’esprit il  tentait a se faire connaitre…” “Ann Ayiti yo di pale Fransè pa vle di lespri.” “Lespri oun tan reyel menm  jan ak nenpòt fè nan syans natirèl e lespri sila a pote karakteristik mond lan  ki pa depann de tan nan sans sila a li etènèl” (Heisenberg, 1999). “18 Novanm 1803 si oun filozof te nan paraj Vètyè se jou sila a san nou pa  deranje Hegel lena li t ap wè lespri mond lan k ap kouri ak kavalye cheval li  tonbe krible ak bal san li pa rete kous viktwa li. Menmsi anyen pa sanble te chanje nan mond lan vyolans  te chanje kan. Kolonis te pral peye pou krim yo te komèt” (Laroche, 1981) Gen lontan m presanti modèl chanje plas; paradigm shift; metanoia ann  Ayiti. Sepandan, pase de presantiman a sipòte ipotèz m trouve m nan oun gran  eka osnon vid. Se komsi m ta di w m ap chèche oun egwi nan pil pay. Ayiti se komsi m ta di w se Sphinx li pa di w  anyen. Dayè, detraktè Ayiti pa gen pwoblèm admèt se premye Repiblik Nwa epi  rapidman yo pwente se peyi pi pov nan mond lan. Peyi Endepandan. Epi! Anyen. W mare! Tank w ap demare se tank gen ne pou demare. Yo di fwa pèmèt moun konprann mistè. Pou Teilhard de Chardin, Bohm di: “Fwa  se kapasite mantal pou apreyande reyèl.” Anplis de sa oun fenomèn mistè toutan  li poko esplike. Li ta sanble nan trinè (3) Vodou, ki se mò, mistè e marasa, se  sèl lanmò ki te pike kiryozite chèchè Ewopeyen. Kididonk, yo te depeche Davis  ann Ayiti pou kondwi rechèch sou zonbi paske “lanmò tèlman lan e medsen pa si  ki lè oun moun mouri” (Davis, 1985). Sa ki enteresan, Davis rapòte Bauvoir, Ati National, te di blan an pap janm  konnen kouman pou fè zonbi. Sepandan, Patterson, Freedom in the making of  western civilization, ekri: “Oun esklav se oun eskli sosyal.” Li kontinye pou  li di: “Moun ki te esklav ki vini lib rete angaje nan lit manch long pou yo pa  retonbe nan esklavaj.” Ki vle di, libète se konba pou lavi osnon lanmò, e mouri  pou libète asire w plas nan mitan zansèt yo; otreman, w ap tankou oun jwif eran  (san prejidis) depreferans zonbi. M dakò Tonton Vodou se oun relijyon. San m pap chèche jistifye abi m  konvenki zonbi ann efè se rezilta zak k ale alankont kominote Vodouyizan. San  dout se poutètsa Vodouyian toujou di si oun moun pa antò li pa gen rezon pè  Vodou. Si w dakò ak esplikasyon anwo la. Answit w dwe admèt zonbi se oun eskli  sosyal ki bani pou fè travay okenn moun lib pap fè mnem jan ak oun esklav. Se byen sa sitiyasyon moun yo di ki vini zonbi ann  Ayiti. Dayè, li evidan moun yo di ki zonbi an se oun kretyen-vivan. Si w pa rete la w rantre nan mistèlojiya 1 Vodouyizan w jwenn fason pou w dezalyene tèt w.  “Oun moun konstitye ak kò-kadav, gwo bonanj e tibonanj.’ An jeneral, moun fèt nan mond lan, e li mouri nan mond lespri. Men  oun moun mouri se lè oun lespri pi fò rive pran gwo bonnanj li” (Hurbon, 1987).  Se byen sikonstans Ayisyen vizavi Ewopeyen, sitou lelit la. Majorite mas la ap  lite, men evantyèlman kondisyon an ap vini jeneral. Se pat entansyon m  demistifye fenomèn zonbi ann Ayiti men m te vle montre Ewopeyen konn kouman pou  li fè zonbi. Petèt Ewopeyen itilize oun apwoch diferan de Ayisyen men rezilta  yo pa diferan. Paradoks pa monte, pa desann! Ekriven nèg di:  “Kreye mond nou.” Zanmi Ewopeyen di: “Non se pou w tann listwa. Ki istwa ankò? Se nan lit mèt kont esklav Ayisyen fèt. Èske zansèt yo pat konnen kouman pou genyen libète? Enben, w dwe konnen kouman pou w kenbe endepandans. Konfizyon! Chwa poze pwoblèm. Atibon Legba nan kalfou M di w apre kriz lidèchip w dwe fè Ayiti pi gran pa direksyon. Odela  womantis sou relijyon Vodou, tout moun dakò ki soti Afrik, se Pan-Afrikanis,  selon Kwame Nrumah, ki pou dirije Ayiti, oun pati Dyaspora Afriken. Menmlè w senpatize ak entelektyèl Ayisyen nan debi ane 1960 yo ki te  sètoblije kite Ayiti akoz diktati fewos sou Duvalier sa pa dwe kreye konfizyon  komkwa gen de (2) Dyaspora younn Ayisyen, lòt lan Afriken. Detout fason fok de  (2) fè younn (1). Men sa pa vle di Ayisyen ki kite Ayiti volontèman dwe vini  entegre sa entelektyèl Ayisyen ap rele Dyaspora. Kididonk, ensiste pale e kenbe  Dyaspora Ayisyen se pa direksyon k ap pèmèt w aksepte valè entrensèk Price-Mars  di w dwe dekouvri nan Vodou. San dout ki se otantisite, pouvwa inite. Konsidere, pa egzanp, kosmos Vodouyizan di ki se may diferan domèn  lanati mond lespri koze. Apa esplikasyon dyagram rityèl Vodou, e blazon Vèvè m  pa okouwan okenn lòt travay pa Vodouyizan pou esplike kosmos lan. San m pa  bliye oun doktè Ayisyen prezante agiman ki makònen quantum physic ak Vodou. Tandiske  Sagan, the cosmos, eseye esplike kosmos la syantifikman, e li kore agiman li ak  foto teleskop pi pisan pran. M pap mande pou Vodouyizan vini savan, men m ap ensiste se pou yo bay  nouvo esplikasyon nouvo reyalite. “Langaj matematik lan pa pèmèt savan dekri  nivo reyalite y ap obsève nan nouvo fizik la” (Heinsenberg, 1999) “Posesyon  mistik deklannche langaj ak tout vokabilè e sentaks Vodouyizan aprann nan  peristil relasyon lwa yo, karakteristik lwa yo, elatriye” (Hurbon, 1987). Dotan  plis Vodou se fas elemantè Mèveye ki anbrase mit, lejann, mizik, dans, kont”  (Price-Mars, 1998). Pou Laroche m di w: “Se nan istwa osnon mit Dambala, sèpan  mayifik, w jwenn istwa kolektif Ayisyen.” Tout Ayisyen konnen apre lapli Dambala, lakansyèl osnon sèpan, al bwè  dlo nan sous. E nenpot moun ki rive pran chapo lakansyèl san sèpan pa kenbe l  enben Dambala ap ba l lò, richès, e pouvwa. Pran chapo Dambala pa anyen ke: “La mise a profit  d’un moment historique” (Laroche, 1981). Mèzalò, fok pasaj fèt de faz elemantè a Lekòl Ayisyen, oun pati Lekol  Afriken, osnon “Reyalis Meveye, oun pati reyalis sosyal, sepandan Lekol Mèveye  se oun lekol k ap cheche l” (Alexis, 1956). Kididonk, olye w angaje nan dyalog ant byen e mal li ta preferab pou w  esplike karakteristik Lespri 1803 piske dèke w rive konnen aspè Lespri pa gen  anyen anko w bezwen konnen de Bondye. Ò sak fèt? Apre lelit militè tiye Fondatè Ayiti Anperè Janjak I; yo fann peyi la. Nan  nò Anglofil Henry Christophe otopwoklame wa, e nan lwès Frankofil Alexandre  Petion seleksyone prezidan. Blankofil te fè flann de (2) tèt pou eseye koule  kap Afriken ann Ayiti. Nan nò travay fòse, e nan lwès vagabonday; lese grennen;  volè Leta pa volè. Tout deviyasyon de blankofil baton, prison, kraze zo,  asasina. Men malgre trayizon lelit militè Lafrans te kontinye menase Ayiti. Yo voye  bato nan paraj zile la. Yo itilize fos milite pou menase endepandans Ayiti.  Enben, divizyon afebli Ayisyen. Adopsyon fom e kontni etranje simayen  dekourajman. Evantyèlman Jean-Pierre Boyer kapitile l aksepte peye endamnite  150 milyon Fran. “Dèt endepandans vini doub dèt. Leta sètoblije piye pwodiksyon  kafe pou peye Lafrans” (Gaillard, 1990). Jodiya, Ayiti se tankou kaj rat pou Amerikewopeyen; ti lelit la se gwoup  eksperimantasyon e majorite mas la se gwoup kontwol. Leta pa kapab asime responsablite l; Achte gaz; Fè pewol; e Peye doub dèt (dèt e sèvis li). Peyizan ap derasinen bwa. Koutye kapitalis ap depanse ekonomi yo. Famin ap menase Ayisyen. Men fout! Ayido Wedo! Lè-tan rive pou Repiblik la disparèt. Depi tout tan-espas m tap pale de nivo elemantè Mèveye; ki vle di, lejann,  mitoloji, mizik, dans Afriken reprezante nan istwa Dambala osnon lakansyèl ki  se refleksyon limyè sou dlo. Sepandan, “Limyè kèlkilanswa li refle osnon degaje  (sòti) retou li ble, e ale li wouj” (Sagan, 1980) se tankou blazon Ayisyen;  retou nan Ginen anba dlo ble, e ale nan Mòn Wouj. La w ap fè fas a ne gòdyen! 22 Dawou 1791 oun bann revòlte rasanble Mòn Wouj. Kè yo, panse yo fè oun sèl. Fè nwa. Bri fèy bwa ajoute sou owè dekò la. Toutakou oun Mambo parèt li trase Vèvè, epi Li plonje koute nan kou oun kochon. Apre Boukman pwononse pawol selèb: ”Bondye ki fè solèy ki kelere nou anwo. Bondye sila a kache dèyè nyaj li wè tou  sa blan fè. Dye blan vle krim Bondye pa nou vle byenfè. Men Bondye si bon òdone  nou vanjans… Jete imaj Dye blan ki swaf dlo nan je nou. Koute kè an nou ki rele  libète” (James, 1989). Vanjans! Vanjans! Vanjans! Sitadèl enperyalis tranble sou baz li. Kap Fransè manke boule rapye tè. Kolon reyisi pran  Boukman; yo koupe tèt li e plante l sou oun pikèt ak siyati: “Tèt sila a se  Boukman Chèf Revòlte yo.” Apre lanmò Boukman konfizyon. Chèf yo Jean-Francois, Byasou, Jano Bile e  Tousen ki te pran pati Byasou deside negosye. Yo mande libète pou 400 nan yo.  Kolon derefize. Yo dminiye chif la a 40. Kolon ensilte Jean-Francois. Kolon di:  “Nèg yo se oun bann revolte ki dwe retounen nan esklavaj.” Devan entransijans  kolon chèf yo pran nan mera. Chèf pa konnen sa pou fè. Chèf aksepte zòd wa  Espay. Jouk Asanble Fransè deside aboli esklavaj apre Sonthonax te pwomèt  libète a tout moun ki te aksepte goumen pou Repiblik. Tousen pi opotinis vini  pi repibliken ke Plato. Sa ki enteresan se menm pou Aristide: de nonm, de epòk, menm vizyon. Men li  t bliye ajoute menm echèk. M ta renmen w di m ki sa Ayisyen, Afriken (italik la se pam), ki te rive fè inyon sou tè Kolon te depòte yo gen pou wè ak  tèm Grèk ki pat rive ini sou tè yo tap viv? Ayisyen devlope kilti nasyonal, e  Grèk te genyen kilti endividyèl” (Alexis, 1956). Kididonk, se de (2) gwoup moun  ak kilti diferan, ki fèt nan milye e sikonstans diferan ak istwa diferan. Si w dakò Alexis te demare ne gòdyen w ap vomi tout mal. E piske se Afrik ki degaje w, w dwe Angaje  pou Afrik. Dèke w wè li konsa sèk la femen. W pa dwe janm bliye. Afriken te pote aspè kilti yo ki te  fèmen pensonn pat kapab mete anyen ladan (Gates, 1988). Demokrasi se enpozisyon  kiltirèl. Konseye newokolon w mete nan konsèy elektoral la pou gate eleksyon;  e, konseye kolon w mete nan ministè finans la pou vòlè. Senkretis se mantò.  Saint Jacques w mete nan ogatwa pa Ogou—wè pa wè, vle pa vle se pou Ati retire  imaj blan nan Vodou paske Vodouyizan pa dwe kontinye ak konpwomisyon kwazad  kriminèl kòm sen. Evantyèlman Desalin vini pran osnon manyen Toubiyon Boukman. Avan  Espedisyon Fransè te rive Desalin deklare: “Kolonn vòlè kite yo vini. Agwe sòti nan fon lanmè ap kraze tout bato yo. Sa m di konsa? Sanble m bliye m se kòmandan sòlda  vanyan. Sòlda ki pa pè anyen. Sòlda devan danje ki vini mil fwa pi brav. Sòlda  devan obstak ki vini tilandeng. Pito lanmè koule bato yo olye solda m yo mete  men sou yo” (Madiou, 1989). Malerezman! Bèl refleksyon sila la pat rive jwenn Ayisyen. Sèl pawol  Desalin Frè Enstriksyon Kretyen t aprann elèv lekol se: “Koupe tèt, boule kay”  oun fason pou yo te sipòte ipotèz Desalin te oun mons. Avan lelit la kriye owè. W konnen li pa vle tande: “Koupe tèt, boule kay.”  Younn nan yo si tèlman vle kabre modòd sila la li mete sou sit entènèl li: “Ann  koupe tèt enjistis, boule kay lamizè.” M ap mande mouche lè w brouye sib la ki sa w konte akonpli? Si se pa kenbe  konfizyon, kontinye endesizyon, elatriye. Anfèt, si w panse “Koupe tèt, boule  kay” di w dwe reli ak deklarasyon Ayiti: “Pou ekri Ak Endepandans Ayiti n ap  bezwen po oun blan pou papye, zo tèt li pou ankriye, san li pou lank, e oun  babyonèt pou plim” (Charles, 1997). “Mond lan se oun milye dezòd dyalektik la egzije  jistis e ekite.” Papa Desalin te fè Vanjans. W dwe bay Jistis. Li senp! Tankou pwezi Bwawon Tonè yo di ki te gen sant poud kanno Yo dwe di de w: Fonksyonè verite. Langaj sila a pa tankou mwayen kominikasyon Lang Kreyòl ki te devlope nan  faktori ant kolon e esklav pou younn konprann lòt. Depreferans se oun tèks ak  ekriti kache depi Lafrik kontinye nan premye kominote lib nan Mòn Baworiko  Kasik Anri te preside. Li enpòtan pou w note langaj sila a se pale klè li pa  gen anyen pou wè ak mawonaj; ki se, pretann w aksepte viv nan sosyete kolon  fasonnen men an menm tan w ap fè konplo kont kolon. Se konsa bò lane 1758 Kolon premye remake Vodou te sèvi kouvèti pou prepare  revòl. “Makandal oun aswè nan oun reyinyon fè pote ba li oun vaz dlo. Li mete  twa (3) mouchwa. Makandal retire premye mouchwa li di premye abitan zile a te  jon; li retire dezyèm mouchwa li di men moun k ap dirije zile a koulyeya se  blan; e, li retire twazyèm mouchwa li di men moun k ap rete mèt zile a se  mouchwa nwa” (James, 1989). Kouman pou viv san kolon blan? Kesyon, jodiya k ap trakase anpil Ayisyen,  pat janm poze piske te gen Afriken ki t ap viv andewò sistèm kolonyal  esklavajis la diran plizyè deseni (Carruthers, 1985). Kididonk, sou wout long pwosesis endepandans Ayiti m note plizyè etap. Egzistans  Kominote Lib, Kolon batize mawonaj, make premye faz libète; ki vle di,  liberasyon de anviwonman kolonyal esklavajis. Se konsa 22 Dawou 1791 Boukman  make dezyèm faz libète. Li te di: “Koute kè w ki rele libète;” ki vle di, swiv  nati w libète andedan w. Twazyèm faz lan se oto-detèminasyon. Lwa natirèl yo pa  gen okenn anpriz sou w; yo pa parèt tankou mistè ankò. Anperè Janjak I dekouvri lwa fondamantal Ayiti: “Okenn blan pa kapab  retounen ann Ayiti ak tit mèt osnon pwopriyete;” (Charles, 1997) ki vle di,  Konstitisyon 1805 bay libète kò jiridik. Mèzalò dèke oun sosyete dekouvri lwa  natirèl li dirijan dwe aplike lwa sila a nan tout domèn sosyete la (Alexis,  1956). Apa Papa Desalin ki te eseye sa pa janm fèt. Jodiya, oun bann Ayisyen ap  tann tit, men Leta pa kapab bay tit. Peyizan pa gen  batistè. Peyizan pa gen papye tè. San dout se rezon sila a ki pouse oun bann  peyizan travèse fwontyè, pran kanntè, e sa ki rete Ayiti ap viv nan lonbraj  lanmò. San papye yo se veritab zonbi ki eskli de tout aktivite e desizyon  sosyete Ayisyen. Katriyèm faz lan  se pwopaje leson Ayisyen bay mond lan pa pwodiksyon atistik, espesyalman chante  e danse, eskilti, woman, elatriye. Pwodiksyon atistik ap pèmèt Ayisyen sikile  vize, relasyon ekstèn, devlopman dirab, elatriye. Chanjman ap fèt ak Vèvè pa  Lekol Ayisyen. Pou m konkli m t  ap pale de kosmogoni Afriken paske Ayisyen pa ka wè objektif orijinal la,  sepandan pratik lespri Ayisyen reprezante nan rityèl ki itilize metafò Loko  Miwa pèmèt tout moun gade reyèl zansèt yo. Lwa bay konsèy; lwa fè sijesyon, men  li pa fè enpozisyon; e, Bòkò pale nan non lwa, e nan non pa li. Mèzalò asanble  aprouve osnon dezaprouve. M ap pwopoze se  nan mitan Afriken sèl w jwenn moun kòm medyatè lanati e lespri; ki vle di,  materyalis plase lanati kòm prekisè zak moun, e Sanba esplike lespri se siksesè  pratik moun. M pa gen dout konsepsyon linivè Afriken atikile, e simayen atravè  nouvo kontinan pi wo pase lide pa tout lòt pèp. M ap di w verite w pa bezwen verifye. Afriken e Dyaspora li esplike tou sa  li fè pa lespri; yo pa fè anyen pa chans. Se poutètsa m dezaprouve tout lide tankou “La  chance qui pass(e), la chance a prendre; bay Ayiti oun chans; kite Ayiti viv,  elatriye. Anglade petèt se oun gran jewograf, odyansè men li se oun move teworisyen.  Se menm pou Franketyèn k ap pwone chaos (kawo) tandiske se lòd ki siyifikatif. Filozòf  sila yo te akapare mouvman ak vize prensipal chanje Leta. Erezman, majorite mas  la menm jan ak Papa Desalin konn fè sèlman sa tout moun kapab fè! Kididonk, jan  w tande an imajine louvèti sou linivè se don. Se sa m t ale wè, m retounen esplike. Alexis. J.S., (1956). Presence de Jacques Stephen  Alexis. CRESFED. Port-au-Prince, Haiti. Aristide, J.B., (1987). In the Parish  of the Poor. Maryknoll. New York,   NY. Beard. J., (1991). Toussain  Louverture: A Biography and Autobiograhy. Ayer Company, Publishers, Inc. Salem, NH. Ben-Jochannan,  Y.A.A., (1988). Africa mother of western  civilization. Black Class Press, Baltimore,   MD. Bohm,  D., (1985). Unfolding Meaning. Routlege. London,   England. Carruthers,  J., (1985). The irritated Genie. The Kemetic Institute. Chicago, Il. Cesaire,  A., (1983). Cahier d'un Retour au Pays Natal. Presence  Africaine. Paris, France. Charles, C.P., (1997). Manuel de Literature Haitienne  Tome II. Editions Choucoune. Port-au-Prince, Haiti. Davis,  W., (1985). The Serpent and the Rainbow. Simon & Schuster. New York, NY. Diop, C.A., (1974). The  African Origin of Civilization. Lawrence Hill Books. Chicago, IL. Fannon.  F., (1988). Black Skin White Masks. Grove Press. New York, NY. Farmer,  P., (1994). The uses of Haiti.  Common Courage Press. Monroe,   ME. Fick,  CE., (1990). The making of Haiti.  The University of   Tennessee Press. Knoxville, TN. Firmin,  A., (2000). The Equality of the Races. Garland  Publishing. New York, NY. Fouchard, J., (1988). Les Marrons de la Liberte. Henry  Deschamps. Port-au-Prince, Haiti. Gates,  H.L., (1988). The Signifying Monkey. Oxford,  University Press. London, England. Glissant,  E., (1981). Le Discours Antillais. Editions du  Seuil. Paris, France. Hegel,  G.W.F., (2003). Introduction to the Lectures on the History of Philosophy. Oxford University  Press, London, England. Heisenberg,  W., (1999). Physics and Philosophy. Prometheus Books. Amherst, NY. Hurbon,  L., (1987). Dieu dans le vaudou Haitien. Editions  Deschamps. Port-au-Prince, Haiti. James,  C.L.R., (1989). The Black Jacobins. Vintage Books Edition. New York, NY. Laroche, M., (1981). La Literature Haitienne. Editions  Lemeac. Ottawa, Canada. Moise, C., Ollivier, E., (1992). Repenser Haiti.  CIDIHCA, Montreal, Quebec. Madiou, T., (1989). Histoire d'Haiti, Tome III,  1803-1807. Henri Deschamps. Port-au-Prince, Haiti. Nicholls, D., (1979). From Dessalines to Duvalier. Cambridge University Press. New Brunswick, NJ. Patterson,  O., (1991). Freedom in the Making of Western Culture. Basic Books. New York, NY. Price-Mars,  J., (1998) Ainsi Parla L’Oncle. Presses de  L’Imprimeur II. Port-au-Prince, Haiti. Rigaud, M., (1992). Diagrammes  Rituels du Vaudou. French & European  Publications. NY, NY. Sagan,  C., (1980). Cosmos. The Random House Publishing Group. New York, NY. Senghor, L.S., (1948) Anthologie de la nouvelle poesie  negre et malgache. Presses Universitaires de France. Paris, France. Vernet, P., (1980). Techniques d'Ecriture du Creole  Haitien. Le Natal, Port-au-Prince, Haiti. Zukav,  G., (1980). The Dancing Wu Li Masters. Random Book. New York, NY Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 12:28:11", "url": "https://www.potomitan.info/ayiti/lafontan/ogounati.php", "image_url": null}
{"text": "Fè jistis reye\n\nJefò ki antame pou bay Repiblik Ayiti oun nouvo konstitisyon sanble konpatib ak vize Sekretarya, Kominote Karayib (Karikòm) pou tabli Ounsèl Mache & Ekonomi Karayibeyen (OMEK) nan lane 2008.\n\nKarikòm ki regwoupe pifò zile bò Gòlf Meksik e Lanmè Karayib, veritab Nouvo Mediterane, genyen “Oun popilasyon ki depase 248 milyon nan ane 2002, lap ogmante a 278 milyon nan ane 2010, oun ogmantasyon plis pase 12% (pousan). Answit mwayèn kwasans anyèl la ap desann a 1.4%.” Resansman 2000 Ozetazini rapòte popilasyon Karayib la a 3 milyon (sou oun popilasyon total de 28 milyon imigran), pifò nan yo sòti Kiba, Repiblik Dominiken, Jamayik e Ayiti. Okanada, nan ane 2001 yo te evalye popilasyon Karayib la aje de 15 an osnon pigran a 284,000.” (A time to Choose, Caribbean Development in the 21st Century, 2005 Caribbean Country Management Unit/Poverty Reduction and Management Unit/Latin America and the Caribbean Region, Document of the World Bank).\n\n“Imigran Karayib la, kèlkilanswa pèmanan osnon tanporè, voye kòb nan peyi Karayib la bay fanmi yo ki monte apeprè a US $4 Milya nan ane 2002. Derape lane 1998 a 2003, transfè lajan reprezante oun mwayèn 6% Pwodwi Domestik Brit (PDB) rejyon an, pigwo transfè lajan te fèt vè Ayiti, Jamayik, Repiblik Dominken, e St Kitts e Nevis. A 6% PDB rejyon an, transfè lajan double valè lajan kontan Asistans Devlopman Peyi Etranje, e li pi dire. Imigran ki retounen nan peyi yo pote gran kantite byen, ki ogmante byennèt moun nan peyi yo” (A time to Choose, Caribbean Development in the 21st Century, 2005. Caribbean Country Management Unit/Poverty Reduction and Management Unit/Latin America and the Caribbean Region, Document of the World Bank). Neyanmwen, nan oun rapò sou diferans sosyal e sante nan Amerik Latin e Karayib (ALK), Casas elatriye rapòte: “Tandiske pwopòsyon lajan salè moun rich ogmante, oun gran pòsyon popilasyon an kontinye ap viv nan povrete:\n\nNivo povrete nan ALK pa amelyore: nan ane 1980 li te 35%, de 1990 a 1994 li depase 40%, avan li te diminye a 35% nan ane 1997;\n \nAk ogmantasyon nonb popilasyon an, plis moun nan peyi ALK tap viv nan povrete diran de dènye dizan, yo te evalye apeprè a 200 milyon nan Amerik Latin nan ane 1997.”\nSan dout bezwen pou fòme blòk, rejyonal, elatriye se pou “Monte premye mach echèl devlopman ekonomik” (Sachs, 2005). Kididonk, pa gen okenn peyi ki kapab fè wòklò. Sepandan, bezwen sila a pa denye Altènatif. Nap kore sijesyon sila a ak postila1: limanite pigran pase adisyon ekonomi rejyonal nan mache mondyal.\n\nNou sèten moun ki pa li Istwa e etidye Jewografi andwa pa konnen lespri sele Pwochenginen 18 Novanm 1803 diran Konba Vètyè, Okap, Ayiti. Pa egazanp, avan Endepandans Ayiti pat gen valè inivèsèl se te rèy patikilaris, Ewopeyen, oun pati moun nan mond lan te trete popilasyon otoktòn ki tap viv nan pati lwès Ayiti-Kiskeya osnon Boyo tankou bèt. Mond lan pat janm temwen otan vyolans, tòti, asasina, krim avan Desanm 1492. Chèchè tankou nou di: “Sa fè plis pase 500 ane konkèt, kwazad, e rejete nan tan-espas kote plis pase plizyè milyon moun pèdi lavi ann Afrik e Amerik.” Sa a se rezilta Lòd Mekanik, lavi di, travay syè nan fwon, e doulè fanm, kap demantibile òganis moun e anviwonman. Dèke w wè eta majorite moun nan mond lan ap viv w dwe konkli Nouvo Lòd lan pa nòmal; ki vle di, oun Altè-Mond posib.\n\nTandiske nou pa konnen si sipòtè Altè-Mond yo posede resous, abilite, e moun pou pwopaje chanjman, men nou note Mondyalizasyon pwan mond lan pa fòs. Men se pa fòs ki sèl esplikasyon soufrans fòk w wè espekilasyon, ideyal, e lwa milye wap viv la. Fòk w anbwase reyèl-sosyal ki gen relasyon ak pwòp istwa w, lespwa w, nasyon w, osnon sa kap fèt selon lespri pou wale menmjan Kapwa te di: “Annavan! Annavan!”\n\nSepandan, evite Mondyalizasyon pap fasil pou majorite mas yo. Rezon an senp “Kilti Konsonmen” Etazini prèske detwi pwodiksyon nasyonal. Pa egzanp, pèpè pèmèt travayè pòv abiye bwòdè, men atizan pa anmezi pou fè konpetisyon ak faktori. Sitiyasyon sila a pote dewò endistri tout pwodwi. Anplis atravè ekspòtasyon “Sosyete Bouyivide” Etazini, majorite mas lan jwe sèlman wòl konsomatè epitou chanjman fèt nan mitan majorite mas la san pensonn pa remake. Abitid manje pa an rapò ak milye moun ap viv. Responsablite kolektif swen e sante chak endividi kapitalize san pèsonèl medikal pa fè pati kominote; kanta pou kay se komodite tankou machin.\n\nKilti se premye pwodwi Etazini, sitadèl Mondyalizasyon, ekspòte, e koutye lokal e nasyonal vann majorite mas toupatou. Pa egzanp, jèn Ayisyen kap gade videyo mizik Rap, Hip Hop nonsèlman imite zetwal Rap, Hip Hop, men yomenm tou fè gang, komèt vyolans, teworize kominote yap viv la. Èske w panse si se pat oun kò etranje ki vini abite jèn yo, osnon oun lespri fò kap mennen jèn yo; tap gen tout vyolans nan kominote Dyaspora kèlkilanswa Etazini, Kanada, Ayiti, elatriye?\n\nRepons lan se non. Li pa nòmal nan nanchon an pou moun ap tiye Pwochen-Ginen, detwi òganizasyon kominotè, amwens ke li pa posede byen. Pa egzanp, “koupe tèt boule kay” te fè sans, te kowewan paske se te tèt e kay kolon. Jodiya, Ayiti se pou Ayisyen kontèks lan diferan; kididonk, vanjans pa alamòd pito se pou Ayisyen fè Jistis aplike nan kominote a pou majorite mas yo posede byen. Vyolans osnon patisipe nan aktivite ilegal kapital (lajan) pèmèt w mennen jouk kapitalis deside ranplase w, elimine.\n\nNap pwopoze Altè-Mond se sèl posiblite san sa pap gen relasyon siyifikatif ant moun e moun; e, moun e anviwonman. W wè tout krim, asasina, tòti, kidnaping se zak dezespere moun ki pa wè objektif reyalite; ki vle di, yo tonbe men pou oun tan yo toujou ap fè dega granmèsi eleman lanati tankou Idwogèn, Netwon, elatriye yo itilize pou fè zam nikleyè. Pa egzanp, Kris, avan Wòm te klouwe li sou kwa, di: “Depi jou Jan Batis wayòm syèl e latè soufri vyolans e vyolan yo pran li pa fòs.” Jodiya, ki lès kap mennen syèl e latè, osnon pouvwa moral e politik? Branch relijyon se Vatikan, Wòm, branch Leta se Etazini, e toude fonn anndan sistèm Palmantè ann Angletè.\n\nAnn raple pou listwa lè Ewopeyen tapwoche Afrik, pwensipalman Pòtigè, Panyòl, Anglè, e Fransè piske yo pat fò ase yo te sètoblije rete bò waf. Evantyèlman, se pat pawòl osnon lespri ki te pèmèt yo rantre Afrik kidnape Afriken vini vann kolonis bò isit pito se poud kanon. Kididonk, li dwe klè wap itilize zam kòmkwa w gwo nèg, men w pa menm konnen sikoz zam nan ren, nan men gen sou w. Menm jan ak oun zonbi yo di ki sèlman egziste pou travay w la sèlman pou tiye. Se sètèn fòs moral jistifye krim, asasina, nan ka li di ki jis. E dèke w wè jistifikasyon sila a mal, goumen pou pouvwa, kou deta, gè sivil, osnon gè mondyal ki vini annapre pimal. Kèlkilanswa w se oun sòlda politik osnon relijyon w se oun malfetè. Poutètsa kominote la dwe edike w sizoka kad Ginen deside pèmèt w viv nan Altè-Mond yap fasonnen.\n\nLi enpòtan pou nou pa rete sèlman sou fòs san nou pa obsève enfrastrikti idewoloji e chapant ekonomi.\n\nAnnou wè:\n\n1e) Idewoloji pwopaje toutapou blan siperyè, nwa enferyè. Sa ki enteresan sèke dyalite siperyè, enferyè prezan pami moun koulè jon tou. Pa egzanp, blan yo pa kache sipremasi koulè e non sèlman yo louvri dyòl yo byen laj di yo siperyè; yo fasonnen sosyete sou baz ras Blan, Nwa, Natif-Natal Ameriken e Alaska, e Azyatik e Zile Pasifik. Nan peyi blan ann Ewòp, Etazini,  Kanada, elatriye, imigran yo arete, twomatize, vyole, pann, e depòte se nwa, ki konstitye Dyaspora Afriken, e Latino, moun ki pran nesans osnon paran yo sòti Amerik Latin.\n\nAya! Èske se pa oun mal? Blan an pote zam dife Afrik, Amerik, e Ostwali li rive kolonize twa kontinan yo; li detwi kominote, nanchon; li detache moun de anviwonman yo; li depeyize, dekiltirize moun; li batize yo kretyen vivan, kondane yo nan travay di, fatigan san li pa peye yo; e, apre plizyè santèn ane benefis gwanmèsi esklavaj; jodiya, yo di: “Piske moun Afrik pa kapab atenn menm nivo ak blan yo primitif, enferyè, elatriye. Apwòch sila a, fason wè, pou pi egzak pwendvi sila a blan an rele li konpetisyon.\n\nGade! Chak fwa w an kontak ak blan, oun po lanvè, menm sila yo ki parèt bonkè tankou Farmer, Sachs elatriye, pa bliye yo an konpetisyon ak w. Lide opozisyon se konsa pou yo vanse. Epitou yo se pwodwi osnon rezilta enstitisyon tankou Brown University ki pat ap reyisi san Esklavaj. Se sètèn yo parèt pi imen, men yo vini pote kole ak w pou yo kapab fè w adapte osnon vini oun wou nan machin Enstitisyon Finansye Entènasyonal tankou Fon Monetè Entènasyonal, Òganizasyon Entènasyonal Sante, elatriye. Nou te di li deja, ki mele nou moun nou konnen ki byen ak yo fache, sistèm swen sante baze sou modèl Ewopeyen pap janm bay bon randman pou tout moun. Se menm pou devlopman. Lesansyèl se pou nou toujou pre pou fè konpetisyon.\n\nJoukaprezan sa nap di la pa egzije pou w filozòf, savan, jeni, e lelit. Kididonk, nap pwopoze teyowi, osnon kouman sa fèt. W dwe senpleman analize fè e pèsonaj yo; wè entèkoneksyon; epi tire konklizyon.\n\n2èm) Tou dabò nap afime “Mache” vini avan Kapitalis; kididonk, pale de Ekonomi Mache enkoyewan, e se non-sans. Nou prezante agiman sila a paske nou pa dakò redwi relasyon ant moun e moun, e moun e milye yap viv nan okenn sistèm Ounsèl Bondye, Ekonomi, elatriye. Nou kwè li klè panse inik, e ide fiks panche oun bò. Byeze li tonbe. Nou pa dakò pou okenn nouvo kò, osnon Nouvo Lòd vini kenbe li. Dayè, Anpewè Jak 1e pat ka pale pi klè lè li te di: “Zafè Blan pa zafè Nèg, Nwa (se mwen ki di sa ki ekri ann italik).\n\nPwomès inivèsèl pa enterese nou. Tout jan se mantò. Pa egzanp, se nan politik migrasyon w wè vrè entansyon Kapitalis. Tandiske ajan Kapitalis ap manipile ofisyèl, e lidè nasyon yo pran rezidans diplomatik; anfèt, lakay li Kapitalis ap lanse chas alòm, bati mi pou anpeche sitwayen Afrik, Ayiti, e Amerik Latin rantre lakay li. Alò se sa ki Ounsèl Ekonomi an, Mond San-Fwontyè; se konsa tewori inivèsèl la manifeste. Sak bon pou blan, mal pou nwa.\n\nSi odebi mond lan, nan oun moman Limanite, bezwen te enfliyanse Pwodiksyon nou pa gen dout libète chanje Pwodiksyon; kididonk, nouvo Mòd Pwodiksyon e Pwopriyete mele. Pa egzanp, se pat chans Anpewè Jak 1e tap pran lè li te òdone: “Okenn blan pa dwe pran tit mèt osnon pwopriyetè” nan Konstitisyon 1805 Ayiti, oun tèm ki raple Natif-Natal ki te derefize soumèt, bay legen, ale tere nan kwen. Atik lwa sila a Anpewè Jak 1e te di ki se Manman Lwa Ayiti se nan lit klas li te dekouvri. Li eksprime toubiyon Desalin. Pou Carruthers mwen di w: “Se la w wè jeni Ayisyen, ” Afriken.\n\nAnnou fè oun konpawezon byen bwèf ant Lafrans e Ayiti. Nan lane 1791 Lafrans adopte oun konstitisyon repibliken ak politik Libète e Ipotèz separe pouvwa oun sistèm tyèk e balans ant Egzekitif, Paleman e Jistis. Apre konplotè reyisi tiye Anpewè Jak 1e, Aleksand Sabès Petyon, Prezidan nan pati lwès Ayiti, kopye e dekalke Konstitisyon 1791 Fransè pou li te rive ranplase Konstitisyon 1805 e mete kouche premye Repiblik Nwa. Akò jeneral dwe fèt: konstitisyon repibliken se sous enstabilite, vyolans, okipasyon etranje ann Ayiti.\n\nNou kriye mons! Blan an ki te benyen nan san Afriken transpòte Sen Domeng la toujou; li kache nan Konstitisyon Repiblik Dayiti.\n\nAtansyon Petyon te kenbe lwa fondamantal Ayiti nan konstitisyon li te fè vote, se an 1915 diran Okipasyon, Meriken eseye efase e retire Manman Lwa Ayiti. Oun lòt fwa, oun lwa pa kreye ni detwi. Jefò Roosevelt, Sekretè Etazini, pou defèt Ayiti te anven, e initil. Se Ayisyen, lidè, lelit rachitik, majorite mas la ki pou konnen lwa fondamantal Ayiti dwe aplike sou tout kouch, enstitisyon, kominote, elatriye. Pawòl kòmkwa Ayiti pat vanse paske manman lwa a te anpeche envestisman prive se mantò, se riz oun blan sèvo kap ranpe. Ayisyen konsekan ki enterese kanpe Ayiti pa dwe okipe yo de enfondreman Newo-Koloni, Newo-Liberal. Note menmsi lwa fondamantal la te sou papye ni Petyon, ni Anri Kwistòf, Wa nan pati nò Ayiti, pat bay majorite mas Ayisyen tit pwoprityetè, epitou blan an te marye ak fanm Ayiti pou evite manman lwa Ayiti. San dout yo te rive fè sa granmèsi konplisite Petyon, Kristòf, elatriye. Fè ki pi etonan li pran 190 ane avan oun prezidan Repiblik Ayiti te lanse mini pwojè kadas. Sepandan, Enstiti Nasyonal Refòm Agwè diran premye Administrasyon Rene G. Preval, oun lòt fwa ki chèf Leta-Nasyon Ayiti, pat pibliye rezilta Refòm Agwè nan lane 1995 a Milenè.\n\nNan paragraf avan nou te pwopoze libète chanje pwodiksyon. Koulyeya, nou pwal elabowe.\n\nPou oun titan, oun tibout tan, Endepandans Ayiti mete fen a Boujwazi Konpradò (ajan lokal biznis etwanje). Ewopeyen, pita Meriken, pou dechèpiye Ayiti te sètoblije enpoze dèt 150 Fran lò. “Eksperyans dèt etwanje ki vini “Doub Dèt” pèmèt espekilatè piye pwodiksyon kafe” (Gaillard, 1990). Apepwè 90 ane pita, Kapitalis ranplase Klas Boujwazi ki te pretann reprezante tout lòt klas. Kapitalis, klas kap dikte sak pou fèt koulyeya, te debake sòlda jouk anndan Bank Nasyonal Repiblik Ayiti, e zam nan men yo leve rezèv lajan nanchon an ale depoze Ozetazini. Diran 34 ane Okipasyon, Meriken ouvètman kontwole finans, pò, waf Ayiti. Èske gen dout kouman Kapitalis ap mennen Mondyalizasyon?\n\nSe nan kontèks sila a nou sitiye povrete e vyolans youn kont lòt. Pa egzanp, nan peyi tankou Kiba kote Kapitalis pap mennen vyolans, gang, e pwostitisyon pa pwèske egziste. Leta-Nasyon Kiba pa egzèse lwa opwofi endividi kont kolektif la.\n\nAnnou kontinye gade Kiba. mòd pwodiksyon pouse Kiben e Dyaspora la toupre egalite. Piske pa gen rich, pòv e klas mitan Kominote Kiben atenn nivo ekilibre ki pi estab nan rejyon, emisfè lwès petèt mond lan. Kiba se sèl peyi katastwòf natirèl pa tiye moun. Menm Etazini, peyi Ewopeyen di ki pi rich omond, pa rive pwoteje lavi tankou sa fèt Kiba.\n\nAn konklizyon nap di, pran Kiba pou egzanp lwen pou ekspòte oun modèl chanjman se ankouraje, pwone Altè-Mond selon pwensip mòd pwodiksyon dwe dekouvri nan relasyon ak anviwonman moun ap viv; sikontans total istwa li; kilti otonòm li; e lekòl li. San dout lespri annavan fasilite dyalòg pou distribiye resous tout moun eritye. Mòd wè reyèl e sosyal nanchon an pa egzije pou w viv, fòk lòt la swa anba kòd, swa anba tè. Se panse defisi, pa gen ase pou tout moun, ki fè Kapitalis pèdi lapawòl e depann sou nonb sòlda ak bonm nikleyè li posede. Nou pa mande li chanje atitid, osnon adopte abitid sen. Nou senpleman ap afime li pa kapab anpeche volonte-aji pou nou viv Altè-Mond.  \n\nNou dakò Ayiti se peyi Ginen, men se Despòt Kretyen kap mennen. Poutètsa nou postile Nanchon Ayiti ap vini limenm lè Ginen ap byen-mennen epi tout klas, tout kouch, tout sosyete, e milyeya ap dwat e entegre. Doktrin materyalize pami moun, e kouman nap fè viv san pouvwa Enperyalis, Otoritè e Ekstèminatè? Pa poze. Nou dwe pran inisyatif ini e kontinye pratike devlopman otonòm. Fè jistis reye nan kominote a se travay tout moun, pa egzanp, dapre Marx, Alexis di: “W dwe sèlman fè sa tout moun kapab fè.” Sepandan, eksperyans pa menm pou tout moun; kididonk, pou atenn estanda dwa inivèsèl se Nouvo Mòd Pwodiksyon e Lwa Fondamantal Kominote a ki pou pèmèt tout moun lavi ekilibre e total.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Lekti menm paj istwa\n\nNou twouve li enteresan, Ayiti ki gen oun legasi istorik e tradisyon oral, pou pawoli Rene G. Preval, Prezidan, Repiblik Ayiti: “Gade m nan je, map gade w nan je” soulve tan kesyon. Pou kèk obsèvatè Prezidan Preval pa pale klè; zòt pa wè aksyon Prezidan Preval pran; tandiske genyen kap tann plis esplikasyon.\n\nSan nou pa nan politik, ni pran pati, nou enterese debat pwopozisyon Prezidan Preval pou nou eseye konpwann prezidan an. Toudabò sizoka li pa evidan pou tout moun nap pwente Preval pa premye moun kap aji sou sèn nasyonal, entènasyonal ki mande veye li. Poutètsa w dwe konsidere envitasyon “Gade m nan je, map gade w nan je” se lekti menm paj istwa.\n\nAnnou di nan devlopman tèks sila a nap senpleman fè referans a gade anplis desa nou dwe jwenn akò w sou mo gade; ki se, gade vle di veye, osnon siveye.\n\nJan nou te di nan paragraf anwo wap jwenn mo veye nan pwendvi lès e filozofi lwès. Pa egzanp, Bouda di: “Nan gade Indra vini wa bondye;” e, Kris la moman avan Women arete li te di apot yo: “Mwen pral priye ret veye.” Malerezman, apot yo pat kapab rete je klè, reveye; de fwa Kris la jwenn yo ap dòmi.\n\nPa gen dout konjonkti peyi Ayiti ye egzije pou w, sitou Paleman an, pote atansyon a sa kap fèt. W va eskize nou si rapèl Ayiti gen oun pase long arestasyon chèf Leta-Nasyon an reveye Ayisyen kap dòmi. Nou pa di sa kapab fèt koulyeya, men nou senpleman pwente si w prefere  montre entè-koneksyon veye yo.\n\nSan pèdi tan nap tire oun premye konklizyon sou pwopozisyon gade; ki se, enterè nasyonal se zafè, osnon konsène Ayisyen. Entè-jwèt la se: “Leta-Nasyon veye Ayisyen e Ayisyen veye Leta-Nasyon. Sa nou ankouraje w anvizaje se tokay enstitisyon e moun. Moun fè enstitisyon fonksyone, e enstitisyon fè Leta-Nasyon Ayisyen kontinye. Kididonk, enstitisyon fòme dapre lwa fondamantal. Esplikasyon sa a fèmen moun nan oun sèk limyè. Trajè, osnon sikwi, derape Mòn Wouj epi retou fèt anba Dlo Ble. Nan Ginen, Afrik mitik, senbolize lavi etènèl. Ble e Wouj, san kare blan, imaj miwa lavi. Dekoulè se louvèti ki pa defòme reyalite. Lespri 1803 pote karakteristik e pèsonaj endepandan oun jan yo etènèl. Nou konnen lavi pa fini poutètsa nou rekreye enfini nan memwa; ki vle di, nou konseptyalize karakteristik Lespri 1803 pote volonte aji pase bay jenerasyon pou yo pa bliye zansèt yo, ewoyis, e viktwa rezon sèten. Pratik retou selon Istwa ki fèt pami nou se zak moun ki brave lanmò pou lavi etènèl triyonfe. Se selon pwensip sila a Lekòl Ayisyen defini jeni, moun ki fè fas a danje, osnon sak kapab detwi nou, pou nou kontinye.\n\nMen Ginen! Petèt w tande pale de pèsonaj Afriken sila a. Li vle jistis reye ann Ayiti. Mete ansanm ak Lespri, ekri nan menm lang majorite mas Ayisyen pale. Jete mask blan kap fè w pè, pote zam fann fwa; gade nanm w, ki anfèmen aspè kilti siyifikatif Afrik, e aji pou wale Annavan! Annavan!\n\nByen vit nap admèt agiman sak te fèt nan pase pap konvenk anpil moun poutètsa nap chèche plis akò. Nou sipoze gade se oun Modèl Chanjman Kolabore. E pou kore agiman an nou pral montre gade enplike aprann ansanm.\n\nLi ta sanble Ayisyen anjeneral dakò se demokrasi yap aprann. Enben nap senpleman\nraple Delhomme, youn nan Pyone Literati Ayisyen, pase karyè li ap anseye Ayisyen demokrasi. Tandiske leson nou aprann nan Se konsa Tonton pale Price-Mars ekri; rezilta travay Delhomme mèg, mèg anpil. Price-Mars remake pyone sa a pat makònen santiman li ak pa epòk li tap viv; sèn li tap dekri pat reflete peyi Ayiti; karaktè e pèsonaj yo pat peyizan, ewo endepandans; andènye, li pat karese cham fanm Ayisyen.\n\nSe sèten elèv Lekòl Ayisyen pito Mèveye konnen Price-Mars, you nan prensipal ekriven Mouvman Endijenis Literati Ayisyen, te pase zèv Pyone demokrasi tès Lekòl Patriyotik Literati Ayisyen. Oun tijan tès la pat jis piske Pyone yo vini avan Patriyòt; ki vle di, pa gen fason pou Delhomme te okouwan pwopozisyon Nau te fè pou Ayisyen gen siksè.\n\nJodi a, pinga moun di nou opoze demokrasi nou jis montre li pa pase tès Nau pou Ayisyen gen siksè. Sepandan, nou senpleman nye doktrin libète e tewori separe pouvwa tyèk e balans, pou nou pale verite, san w pa bezwen verifye, Ayiti renèt pito Ayisyen pran nesans nan toubiyon, ki mele kilti twa pèp. Kididonk, nou bay emisfè lwès lan pwòp valè li e se nouvo valè pou w wè. Sa mande pou w ranvèse jan w gade reyalite. Jis paske nou obsève demokrasi se ansyen modèl pa vle di lap chanje. Dayè, nou konsyan w pa chanje oun modèl jodi, demen, apredemen, elatriye, w jis sispann pito w senpleman kanpe.\n\nAn nou konsidere, Pa egzanp, “De mousketè kap tire epe. Li enposib pou sak manke lòt la korije kout epe ki manke a” (Bohm, 1985). Se menm jan pou sèvo ki manke reyèl la. Li enposib pou eksprime tewori sosyal.\n\nPakèt pansè Ayisyen deja pale sou nesesite pou ranvèse Fransè a Kreyòl; ki se, oun premye etap. Apre yo di se pou w ale nan sosyete la. E dèke w rive nan sosyete la gade sa kap fèt wap wè sa ki pa fè sans, sa ki enkoyeran lap chanje nan kreyativite. Se oun chanjman san pè li chanje osnon ranvèse nan panse. Yo di sèvo se oun fòm enèji li pa kreye, li pa detwi, e enèji se menm a esplike, siyifi, vize, elatriye.\n\nGade! Ayisyen andwa tankou rat nan kaj epi oun nouvo esplikasyon bay li fòs pou li travay. Imaj mantal retounen sou reyalite rann moun oto-detèmine; yo aprann ansam sa pou yo fè; e, yo fè li san kòmandè.\n\nDènye analiz, nou wè se mantò lè zòt di: w bezwen li pou metrize enstitisyon, pwòp tèt w. Men li bay manti ak anpil souplès sitou li itilize lajan. Dapre nou, oun moun osnon pèp gen dwa bay lòt kichòy tankou legasi istorik e tradisyon valè pase lajan. Nan moman ensètitid sila a, moun kap kontinye fè chimen yo nan mond lan se moun kap kapab demontre sètitid, fyète, e bravou. Istwa, e Kilti Ayisyen pase lwa e oralti pou nou anseye lòt moun ak vize pou mete kanpe Altè-Mond.\n\nGen lontan nap gade karaktè endepandan tan-espas, jodiya fòk yo vini etènèl nan lavi nou. Pa egzanp, nou fonde nasyon; nou esplike linivè nan relijyon, langaj, kilti, elatriye; e, nan rityèl nou desine, osnon reflete, kòsmòs la, epi nou fè lespri pale. Kididonk, nou dekri linivè jodiy a nou dwe rebati Ayiti.\n\nAbilite pou w fè pi byen pase nenpòt zòt se wè sa ki enfini nan w. Dapre lwa e oralti sa kap fèt esplike. Tank w ap esplike se tank esplikasyon ap pwopaje. Nou wè pou pwopaje siyifyi pwodiksyon. W andwa pap pwodwi epi esplikasyon chofe imajinasyon pou w travay. Nou pa gen dout lanati seleksyone Ayisyen kreyatè e pwodiksyon atizay ap bay rezilta Ayiti pwospè, rich. Kididonk, Ayiti dwe pwodwi pou li ekspòte e ekspòte pou li viv.\n\nDorenavan se pou Leta Ayisyen pran sa an chaj. Gen twò lontan Leta Ayisyen pa ankadre, sipòte sektè pwodiktif anndan peyi a. Petèt peman dèt la te egzije pwodwi kafe, men jodi a pa gen akò konsa. Dayè, se sèl nan domèn kilti e atizay Ayisyen abilite pou fè konpetisyon ak zòt. Kouman pou sa fèt? Nap pwopoze Leta Ayisyen gen wòl detèmine distribitè, aksè a mache eksteryè, sibvansyone reklam, tabli rechèch e devlopman nan Lekòl, Inivèsite, elatriye.\n \nPou apreyande objektif reyalite nou itilize tokay lavi; ki vle di, menm dedouble nan parèy li. Pwovèb Ayisyen siyifi: “Mèt kò veye kò.” Lè w sijetize esplikasyon sa a li vini objektif; e, kò w fè kò ak reyalite li vini objektif. Gade mwen, map gade w; vle di, nap gade reyalite e nan gade nap wè kote li pa fè sans; wè kote li enkoyewan li va chanje, chanjman san pè, nan rityèl, osnon repetisyon reprezantasyon modèl pou aprann ansanm. Esplikasyon sila a, entè-jwèt prensip e pèsonaj, pou pi egzak lespri monte chwal, anbrase kont, oun jan enfini. Nou wè gen oun seri konsèp lè w apreyande w parèt gran. W tale pou zòt parèt; koulyeya, w retounen paske lavi Ayisyen menase.\n\nDoumafis Lafontan\nManm Près Kolektif Trileng, Rezo Kiltirèl Tanbou,\nAsanble Atis Ayisyen nan Massachusetts, e Pèspektif Pan-Afrikanis.\n10 Janvye 2007", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Gran Rivyè Dinò, vil kote Dessalines leve kanpe pou tout Ayisyen viv Lib nan peyi Endepandan!\n\nDoumafis Lafontan\nApril 2012\n\nCarnaval\n\nAne 2012 make 300èm Anivèsè fondasyon vil Gran Rivyè ki sitye nan Rejyon Nò Ayiti ki pataje Il lan ak Repiblik Dominiken a lès. Nou imajine Rejyon Nò an gen on pase cho a koz Kap Ayisyen selon plizyè rapò sou Sen Domeng Kolonis te tabli kòm sant Koloni Sen Domeng. Anfèt, istoryen dokimante sòlda, sou zòd Bookman Dutty Lidè Revòl Jeneral Esklav nan mwa Dawou 1791, te prèske boule Kap Ayisyen plat.  Se apre batay 1791 lan, pou pèmèt Ayiti jwi wòl peyi Endepandan, istoryen premye remake Jean-Jacques Dessalines, Kòmandan Anchèf Lame Endijèn ki kouvri tèt li ak glwa diran batay nan Vertieres 18 Novanm 1803, on viktwa desizif nan lagè pou Ayiti te genyen Endepandans.\n\nMalgre nou pa jwenn anpil enfòmasyon sou Jean-Jacques Dessalines, Fondatè Wayòm Ayiti Konstitisyon 1805 lan konsakre Anperè Jean-Jacques 1e, nou kanmèm rive dokimante se moun Gran Rivyè Anperè Jean-Jacques 1e ye. Se sou “Habitation Cormier” nan Gran Rivyè Jean-Jacques 1e pran nesans 20 Septanm 1758. Notab nan Gran Rivyè rakonte diran on vizit Anperè Jean-Jacques 1e t ap fè nan vil Gran Rivyè li te fè rache on pyebwa Kolonis te konn itilize kòm youn nan zouti tòti; nou vle di, yo te konn mare zansèt yo nan pyebwa sila pou bat yo. Nan plas pyebwa sila a Anperè Jean-Jacques 1e te fè plante on Sabliye pou nou pa janm bliye trajedi imen esklavaj koze.\n\nSan dout Anperè Jean-Jacques 1e se pitit Gran Rivyè ki rive nan piwo somè istwa, men nou p ap bliye pakèt lòt gran tèt tankou Desaix Monereau, Jean Baptiste Chavannes, Jules Solime Milscent, Louis Mars, Wilson Prévilor, Rénold Métellus, Georges Michel, D. Ita Lafontant, Franklin Guerrier, e Jean Price-Mars mèt ide, “Lekòl Endijenis.” Dapre achiv nou konsilte Price-Mars pran nesans Gran Rivyè an 1876, e li te bay tèt li tach esplike vokasyon lelit lan. Price-Mars ekri “Ainsi Parla L’Oncle,” san dout liv ki pèmèt Ayisyen viv ere e kilti nasyonal lan fleri, epi fè Leta Ayisyen ranmase karaktè endepandan li.\n\nPou listwa n ap raple “Mouvman Endijenis” lan se on repons dirèk a echèk repibliken Ayisyen ki kondui nan Okipasyon Ameriken derape lane 1915 jouk lane 1934. Mouvman Endijenis lan te gen plizyè lòt tèt k ap panse tankou Emile Roumer, Normil Sylvain, Antonio Vieux, Jacques Roumain, Carl Bourard, Jacques Stephen Alexis, elatriye.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Peyizaj Rivnòdè\n\nGran Rivyè, vil kote on bann gran tèt k ap panse ki leve kanpe pou fè lavi kontinye pami nou, merite on komerasyon nan menm mezi ak Ewo Lame Endijèn, ki fè libète triyonfe pou Ayiti pran endepandans, e Savan Lekòl Endijenis, ki parèt ak pèspektif Ayisyen, Entèdepandan e Imen.\n\nNan orizon istwa, li posib diran selebrasyon 300èm Anivèsè Sainte Rose pou tout pitit Gran Rivyè fè on feso pou erije “Mize osnon Moniman Memwa Esklavaj” nan emisfè lwès lan, an kolaborasyon ak UNESCO, on fason pou monn lan pa janm bliye destriksyon esklavaj koze jan Anperè Jean-Jacques 1e te swete. Anplis desa, nou dwe konsidere Trisantnè sila kòm on moman istorik nou pran pou lanse “Pri Ar Literè Price-Mars” pou rekonpanse chak ane nouvo savan “Lekòl Ayisyen.”\n\nAn konklizyon, nou konsevwa propozisyon de (2) pwojè ki mansyone nan paragraph presedan an kòm wòch angilè devlopman “Peyizaj Rivnòdè” pou atire Envestisè, Tourislokal, e Vizitè etranje nan Gran Rivyè Dinò, vil kote Anperè Jean-Jacques 1e te leve kanpe pou tout Ayisyen viv Lib nan on peyi Endepandan.\n\nDoumafis Lafontan\nPropozisyon pou 300èm Anivèsè Sainte Rose, Grande Rivière du Nord (Gran Rivyè Dinò), Ayiti\nApril 30, 2012", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Gwòt de Platon\n\nDoumafis Lafontan\n\nBèl Antre\nSe paske Ayisyen ap viv eta ijan e enpòtan ki fè dirijan peyi an ap jere kriz de jou-an-jou1. Nan on lòt mo, dirijan yo tankou ponpye k ap kouri etenn dife pa si, pa la; bò isit, bò lòt bò.\n\nAnpil politisyen gen tandans di se Michel J. Martelly, Prezidan, Ayiti, ki koze pakèt kriz peyi an ap fè fas. Sepandan, obsèvasyon sila a pa pran ankont lòt kriz avan tankou grangou kloròks pandan administrasyon Rene G. Preval, ansyen prezidan Ayiti, ki lakoz Palman an te bay ansyen Premye Minis Jacques Edouard Alexis on vot non-konfyans. Kididonk, refleksyon sou sa k ap fèt ann Ayiti mande on apwòch pi syantifik pou pèse mistè ki antoure difikilte Ayiti ap fè fas.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Repiblik Ekstèminatris & Otoritè\n\nNou pa kwè nou antò pwente Ayisyen p ap mache ak tan Ayiti piske li pa sanble dirijan yo respekte prensip ewo Lagè Endepandans etabli. Tandiske li klè nan nivo nasyonal lan pa gen okenn aktivite pwograme ki fèt nan lè yo prevwa. E konsekans reta pa nonpli sanble konsène pensonn memlè gen kèk pèsonalite ki denonse non-respè pou lòd etabli. Egzanp pi konkrè, venn senk an apre majorite Ayisyen vote Konstitisyon an, peyi a toujou ap fè fas a lwa tranzisyon. Sepandan, on analiz pi pwofon prouve gen sikonstans Ayisyen sètoblije respekte e suiv kalandriye alalèt. Pou plis prezisyon n ap di, ankèt sou Animis Afriken (nan pale popilè yo rele Vodou) revele lè Ayisyen gen pou l al bay lwa manje l ap kite menm travay nan Boston pou li rantre ann Ayiti nan dat seremoni lwa a dwe fèt. Evidaman, nou devan on fenomèm kiltirèl ak tout may li ki fè nou mache sere, nou vle di depreferans serye. Dapre Èzili Dantò, Vodou pa on relijyon se pito fason osnon mòd vi Ayisyen. E pou Kretyen n ap raple Laennec Hurbon di: “Menmsi ou pa pratike Vodou ou se Vodouyizan,” epitou Felix Morriseau Leroi lonje dwèt jouda sou kèk Ayisyen k ap pale Vodou mal epi fon anndan lakay yo gen gwo ogatwa2.\n\nNou pa gen dout, nan Kad Politik, Ayisyen pa mèt tèt li. Rezon an senp, n al nan baz Politik e la nou wè se Grèk yo ki vini ak pratik Politik. Ò pakou Grès ak Ayiti sanble, men yo pa menm. Se vre esklavaj te egziste sou teritwa Grès e Ayiti, sepandan evolisyon diferan group sosyal sou de teritwa yo pa menm. Jacques S. Alexis demontre: “Grès gen on kilti endividyèl, pèp Grèk lan p at rive ini sou teritwa yo t ap viv lan. Tandiske Ayiti gen on kilti nasyonal, e zansèt yo te fè inyon.” Kididonk, aplikasyon Politik bay on estil lidèchip endividyèl ki pa apropriye ditou ak tan-espas n ap viv lan. Dayè, estil lidèchip sila a, ki makònen ak on chèf leta ki konnen tousa l ap fè, gen solisyon pou tout pwoblèm, tout peyi a depann de li pa janm vrèman pote bon rezilta. Anfèt, venn senk dènye ane yo make ak entèvanson dirèk diplomat, militè e sekirite-paramilitè Etazini nan egzil ansyen prezidan Jean-Claude Duvalier e Jean-Bertrand Aristide. Sa ki pi rèd, dènye kou deta a kondui a on Misyon Nasyonzini ann Ayiti (MINUSTAH), finalman tout peyi ap mande MINUSTAH rache manyòk li.\n\nMenmsi Alexis rekonèt gran tèm Grèk yo pote nan monn lan, li ankouraje nou dekouvri nouvo tèm osnon pwòp esplikasyon nou. Pa egzanp, apre Jean-Jacques Dessalines deklare Ayiti endepandan 1 Janvye 1804, li di “Pèp lan pa dwe depann de on lidè piske lè m te rantre nan goumen se sou pèp lan m te depann.” Dapre nou nonsèlman pinga Dessalines bay lan apropriye, li montre on lòt dimansyon lavi pou Ayisyen kontinye fè chimen yo nan monn lan. Ò Jodi a pa gen dout libète etranje ap pwone pou l fè sa li vle nan monn lan mete kontinyite an danje e lavi an peril.\n\n“Aya Mbumba! Malè ap rive moun nan moman danje ki pa leve kanpe.” Se nan fason sila a Tayino yo te sonnen lanbi pou anonse lavi menase pa etranje ki te anvayi e okipe Ayiti. N ap mande, jodi a èske Ayisyen p ap fè fas a Envazyon (Òganizasyon Non-Gouvènmantal, Misyonè, Diplomat, elatriye) e Okipasyon (MINUSTAH)? Malerezman, Ayisyen kole nan chema klasik (Grès, Wòm, Ewopeyen, Etazini) ki pa gen anyen pou wè e ki pa gen okenn rapò ak mòd lavi nou. Kididonk, nou pa etone wè apa Dessalines okenn chèf leta Aysisyen pa mèt tèt yo piske chak endividi sila yo anba dikta Okipan. Fè etonan, Okipan tèlman odasye pa mwayen laprès etranje yo pran abitid rele chèf leta Ayisyen diktatè. Nou konprann jwèt lan, si Okipan rive deflete vrè wòl yo osnon twonpe rega Ayisyen pou nou pa gade sa y ap fè, n ap kenbe abitid blame youn, lòt san nou pa janm “monte tèt dlo” pou sispann desann tèt nou, kilti nou, peyi nou, elatriye3. \n\nPèmèt nou site on lòt ka kote Okipan an ap twonpe vijilans Ayisyen. Dènyeman, Washington pibliye on rapò akablan sou fonksyonman Police Nationale Haiti (PNH)4-5. Dapre rapò sila a, ajan PNH koze on pakèt ka vyolasyon e abi dwa moun tankou ekzekisyon somè osnon ekstrajidisyè, tòti, bastonad, arestasyon abitrè, detansyon ilegal, elatriye. Dapre nou, rapò sila a enkonplè piske rapòtè etranje yo sèlman lonje dwèt sou konpòtman abitrè ajan PNH, san yo pa analize sistèm lan. Pou listwa, n ap raple se menm Washington k ap mennen ankèt sou PNH, an 1995 ki mete anplas tip Polis Konstabilè y ap blame pou vyolasyon dwa moun jodi a. N ap mande èske Washington pa responsab pou represyon ki dokimante nan rapò sila a piske Washington etabli PNH kòm on fòs represif, bra ame Leta Ayisyen? Dayè, Washington fin depafini Leta Ayisyen ak plan Newoliberal ki egzije privatizasyon antrepriz Leta, zòn franch nan Plèn Maribou, Caracol ak lòt yo poko bati, eliminasyon tariff, mache lib, elatriye.\n\nMèzalò se ki objektif Ayisyen? Majorite mas lan, ke ajan PNH yo fè pati, gen objectif klè: “Leta a se on Leta Kraze Zo, on Leta Piyajè li nesesè pou chanje l. E chak fwa majorite mas lan pran aksyon konkrè pou chanje Leta Piyajè, Leta Kraze Zo sila a nou jwenn Washington kanpe ankwa kont majorite mas lan. An 1915, Washinton debake militè, sòlda reprime rezistans popilè Charlemagne Peralte e Benoit Batraville t ap Mennen, militè Meriken te rive twonpe Rosalvo Bobo, lidè Kako. Okipan Meriken reprime ak kout zam fann fwa revòl Kako, Pikè, e tout mouvman chanjman anndan peyi a. Sa k pi mal, avan Washington te sètoblije retire sòlda l yo Ayiti an 1934, Washington fòme enstitisyon ki bay Forces Armées d’Haiti (FADH) e an 1991FADH komèt youn nan kou deta pi sanglan nan Istwa Ayiti, e finalman an 2004 Washington manniganse jouk li reyokipe peyi an ak MINUSTAH ki koze dèmilye vyolasyon dwa moun, ansanm ak epidemic kolera k ap ravaje moun pòv anndan peyi a.\n\nDevan tout fè sila yo, nou pa gen lòt chwa ke tire konklizyon Washington lakoz kawo total tout obsèvatè objektif dokimante ann Ayiti depi prèske san tan. Men atansyon, selon Kwantòm Mekanik nan kawo gen on lòd6; nou vle di, Washington se lòd dezòd k ap fèt ann Ayiti. Pa egzanp, diran envestigasyon palmantè t ap mennen sou nasyonalite chèf leta, li klè pou tout moun se anbasadè Washington ki gen dènye mo. Dapre nou, ka sila a se on egzanp konkrè Washinton se lòd nan dezòd ann Ayiti. Ka a grav piske twa branch pouvwa, selon Doktrin Libète e Tewori Kontra e Ekilib, p at rive fè akò komen pou solidifye enstitisyon Leta anndan peyi a. Nan ka sila egzekitif e palman pèdi otonomi, nou pa menm bizwen pale de branch jidisyè an ki pa fonksyonèl. Dènye analiz sila a montre sistèm yo rele Enperyalis Washington an chaj koulye a se sous tout kriz ann Ayiti. Kididonk, li lè, li tan pou Ayisyen fokis sou vrè koz latroublay ann Ayiti olye yo chita ap chire pit antre yo, tandiske lenmi peyi a ap opere ouvètman san pensonn pa kontrekare Plan Lanmò Washington pou Ayiti7.\n\nSizoka ou pa rive sezi siyifikasyon Politik Ajisteman Striktirèl (PAS) peyizan nan Papay rele Plan Lanmò, n ap akouraje ou obsève ki kote presyon Ayisyen ap sibi sòti, pa egzanp tansyon ant fanm e gason; blan e nwa, oryantasyon seksyèl (tankou etewoseksyèl, omoseksyèl, lesbyèn, elatriye); sivilize e primitif; rich e pòv. Ò pifò Ayisyen dakò nou anfas on sistèm k ap divize pour reye, mèt e seyè. Mèzalò ou dwe al chèche sous divizyon ann Ayiti. Nou pa gen dout, se Washington k ap simayen divizyon nan peyi a e rès monn lan. Pa egzanp, apre laprès anonse Barack H. Obama, Prezidan, Etazini, sipòte maryaj ant de moun menm sèks, on group moun menm sèks pran lari pou reklame dwa pou yo marye ann Ayiti. Fason Washington fè l, peyi a ap fè fas konstaman ak on seri reklamasyon dwa endividyèl san kominote a pa janm gen tan pou l adrese deman sosyal yo ki pi fondamantal pou efektye vrè chanjman ki kapab benefisye tout kouch e enterè anndan peyi a. Jan nou te di an dirijan yo tankou ponpye k ap kouri etenn dife pa si, pa la.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Kavman poem\n\nPoukisa tout moun sila yo ap mouri konsa? Pakèt moun ap mouri pou menm rezon Okipan an konkeri Afrik an 525 Avan Jezi Kris; komèt Jenosid kont Tayino e Arawak an 1492; etabli Komès Tri-Angilè esklav ant Ewòp, Afrik, e Amerik bò ane 1503; atake prèske tout peyi nan Amerik Sid e Karayib nan ane 1900 yo, e koulye a bati gwo anbasad ak baz militè prèske toupatou nan monn lan selon Doktrin Monroe. Ann Ayiti, Okipan an viv nan liks sèlman vis kapab peye; kididonk, tiye moun se on vis e koulye a ou dwe konprann poukisa gen tout visye entènasyonal toupatou nan peyi an. Pou ou viv san vis, vle aji pou sispann tout kriz anndan peyi an se pou ou gen kouraj rache manyòk amè Repiblik lan, on pwogram Enperyalis ki kòmanse nan kontinan an ak Revolisyon Etazini an 1776.\n\nOkipan an, odasye li ye, trete Ayisyen lougarou, moun k ap lanse moun. Ò nou pa kapab imajine aktivite pi demonik pase vann moun jan sa te konn fèt nan Karayib lan ak Etazini. E pou plizyè obsèvatè, jounen jodi a Okipan transfòme esklavaj an men dèv bon mache pou fè izin, faktori, magazen, elatriye, fonksyone. Vrè dyab lan se Okipan an k ap panse, dirije e prezide lòd sosyal nan Repiblik lan selon levanjil politik e ekonomik ak pwomès Lespwa on vi meyè nan paradi san ou pa deranje sistèm lan. Levanjil se tibebe pou y al aprann sa, li klè apre ou mouri ou pèdi ajamè piske ou p at ap viv selon prensip Manman Lafrik; kididonk, ou p at Ginen ou p ap janm bon zanj.\n\nImajine ou ap viv nan on monn ki gen prèske 7 milya moun ladan li epi se Ayisyen ou ye. Fòk ou al reflechi mande tèt ou poukisa mwen fèt ann Ayiti? Men li pa sifi pou di ou se Ayisyen piske ann Ayiti gen bèt e gen moun. Se sèten nou pa bizwen raple nan Sendomeng, Kolon p at konsidere esklav yo se moun piske li te trete yo tankou bèt dèke li te reyisi retire bon zanj. Nou pral site on ka espesifik sou fenomèm fè moun tounen bèt.\n\nOn jou, nou on bann, reyini lakay on fanmi, t ap pale de Ayiti. Evantyèlman, konvèsasyon an debouche sou fenomèn mistè ann Ayiti, kòmkwa èske gen youn nan nou ki janm wè lougarou? Fè sèten Oralti Ayisyen chaje ak istwa, chante lougarou, chanpwèl, zobop, blengendeng, bizango, elatriye e san dout zèv literè pral rann istwa sila yo rigjd. Se konsa youn nan patisipan rankont lan pran lapawòl. Li rakonte kòm ofisye sanitè li te sètoblije mache lannuit. Se konsa on aswè li di yo lanse l. Epi li tande on vwa ki di bèt. Li reponn moun. Sesyon kesyon e repons sila a dire on titan. Apre li di yo demare l. Dapre, eksperyans sila a msye di li pa konnen si gen lougarou, men li kapab afime gen kichòy misterye nan peyi a.\n\nFè enteresan nou ankouraje ou anvizaje, sèke popilasyon an kwè genyen sosyete sekrè ann Ayiti ki kapab fè moun tounen bèt pou voye vann nan mache. Ò Ayisyen pa bizwen inisye pou pratike Vodou (Animis Afriken); kididonk, kote sosyete sekrè sila yo sòti? Nou pa konnen piske nou pa fè pati nan okenn nan yo, sepandan, nan kilti popilè Etazini nenpòt obsèvatè atantif kapab remake “Cowboys” gen abitid lanse bèf ak on kòd epi gen on latriye sosyete sekrè tankou “Tèt mò ak zo.” Dayè, anblèm pirat yo, n ap pale de “Flibustier e Boucanier” Francais an 1492 ki te vini okipe il Latòti, sitye nòdwès Ayiti, ak lòt pirat tout moun konnen tankou “Captain Morgan,” se on drapo nwa ak “Tèt mò ak zo.” Fè sila yo reprezante on pis enteresan ki mande plis rechèch pou etabli responsablite Okipan nan Krim Kont Limanite ki pa janm sispann depi Christophe Colomb te debake Ayiti an 1492.\n\nNou sèten, menm jan solèy klere devan nou, san viktwa zansèt yo nan Vètyè 18 Novanm 1803 Okap, Kolonis t ap fè esklavaj letènèl e kontinye priye espri sanginè, asasen, sanmannan kòm sen.\n\nJan ou wè lan zafè Endepandans pa on jwèt foutbòl pou on nonm ap kabre, fè fent, osnon mawonaj.\n\n“E! E! Mbumba, bon zanj! En! En!\nAyisyen vle aji ak entèlijans\nEkstèmine okipan an\nEkstèmine chòche sila a\nEkstèmine l pou lavi retounen pami nou.”\n\n“Koupe tèt boule kay” se modòd, pale klè, san anbigite, san konplèks Konbatan Endepandans ki fè Ayisyen moun. Zansèt yo sere on legasi istorik ki rann nou enkonfòtab nan Repiblik lan, ki make ak liks sèlman vis kapab peye. Nou pa fè pati ekip nèg ki pa pare al “kanpe nan bwa” e pa gen dout nou montre kareman, jan Dessalines di “Zafè Etranje pa zafè Ayisyen.” Anfèt, sitiyasyon kriz anpèmanans Ayisyen ap fè fas pa date jodi a. Se poutètsa nou dwe konkli, feso diferan gwoup Natif-Natal Ayiti lontan se on kout zèklè ki montre n ap viv nan gwòt kote ou sèlman apèsi pouvwa, lò, richès, elatriye8. Nou vle di, Dessalines, ki te wè koman pou li retire moun nan sistèm kolonyal esklavajis lan ki te kenbe zansèt yo nan esklizyon total, aksepte fè akò ak zòt tankou Alexandre Petion kòm Afranchi ki p at gen okenn dwa. Nou p ap janm sispan repete trajedi Ayisyen sèke Petion, nan konplo ak Christophe, Gerin elatriye, fè tiye Dessalines epi Petion reyantre Ayiti anba sistèm esklizif, Roger Gaillard rele Repiblik Ekstèminatris e Otoritè. Petion, Christophe, Gerin bay Platon rezon, si ou retire on moun anndan gwòt lan lè ou rive dewò nan limyè avèk li l ap tiye l pou l retounen viv nan fè nwa. Alegori gwòt lan t ap enkonplè si nou pa site on ka Afriken ki sanble ak Ayiti.\n\nTou moun konnen apre Thomas Sankara, ak asistan Blaise Compaore, fin kondui peyi a nan endepandans li chanje non pey an, li rele l Burkina Faso. On titan apre etranje pwente Burkina Faso pou antame negosyasyon ak Sankara osijè dèt Leta dwe Enstitisyon Finansye Etranje (EFE) tankou Bank Mondyal, Fon Monetè Entènasyonal, Bank Entè-Ameriken pou Devlopman, elatriye. Sankara reponn, gran ajantye entè-nasyonal yo, Burkina Faso on nouvo peyi endepandan pa dwe okenn EFE lajan. Okipan yo, devan fè akonpli sila a, te sètoblije bat zèl yo. Jeni Sankara sèke msye te wè klè; nou vle di, li te konnen ou pa dwe mete nouvo peyi nan sistèm ansyen tankou Repiblik. Sankara, briyan tankou lò, te reyisi retire Burkina Faso nan lòd mondyal kapital, konsiste ak dèt, defisi, inekite, elatriye. Malerezman, eksperyans Endepandans Burkina Faso dire on titan tou kout. Compaore fè tiye Sankara, koulye a Burkina Faso se youn nan peyi Afriken ki dwe EFE plis kòb.\n\nTande, n ap rakonte istwa vrè “Kavman.” Elas, jodi a koman pou ou fè rekonèt “Kavman” pami nou? San dout “Kavman” se moun k ap vin pale de valè Repibliken, Demokrasi, Privatizasyon, Kapitalizasyon depreferans Envèstisman Etranje se repons pou tout pwoblèm popilasyon ap fè fas. Sepandan, wazivte, vagabondaj, e lese grennen se karakteristik Repiblik okenn moun onèt pa kapab konteste. Èske alegori gwòt de Platon klè?", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Toubiyon Ginen\n\nNou rive pèse prèske tout mistè eksepte onsèl, men li anndan ou. Kididonk, kle pou ou louvri mistè lavi nan men ou, jan Bookman Dutty, Ewo Lagè Endepandans Ayiti, di: “Koute kè ou ki rele ou viv lib.” Konnen ki moun ou ye!\n\nLè ou viv lib ou pa wè se nan men nou Ogatwa otantik, orijinèl, e esans pou lavi retounen pami moun, ye. Okenn panse pafè osnon ide fiks pa kapab pi bon pase sa bon zanj sere nan kò nou. Anfèt, se kò a ki sakre piske pa gen tèt san kò e dèke ou wè tout kò a sen, pa sèlman lespri, li vin posib pou devlope kilti nasyonal lan ki asire lavi kontinye chimen li pami nou.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Konfliyans Kiltirèl\n\nDoumafis Lafontan\n\nAgangou\nAyiti ap fè fas a kriz ki date plizyè dizèn ane, anfèt sikonstans malouk sila a parèt, kòmkwa Ayisyen pa posede abilite pou rezoud pwoblèm peyi a. Sepandan, lè nou gade byen, nou wè Ayisyen pa ankoz, se modèl ekonomik lan, kapitalis ki an kriz. Prensipalman, pwodiksyon enèji nan baz sitiyasyon dezas mond lan ap fè fas, ki evidan pa on seri pwoblèm tankou kriz bidjè nan Etats Unis (E.U.) enbalans echanj koze; Europe, ak peyi tankou Portugal, Italie, Grèce, Espagne, k ap fè fas a fayit; faktori enèji nikleyè Fukishima, andomaje diran tranbleman tè nan Japon, k ap kontamine anviwonman mondyal lan; e echèk ekonomi mache, Ayisyen rele Plan Ameriken pou Ayiti ak tout lòt peyi sou latè.\n\nPa dwe gen okenn dout, nan etap kriz n ap viv lan, se responsabilite chak Ayisyen pou chèche pote altènatif a pwoblèm sosyal yo ki pa san solisyon. Nan sans sila a, Camille Chalmers, Sekretè Egzekitif, PAPDA, ap klewonnen “Oun Lòt Mond Posib” depi lontan. Jodi a, apa travay akademik sila a ki enpòtan anpil, se viv modèl Lòt Mond lan ann Ayiti ki pi apropriye pou solisyone diferan difikilte, tankou mawonaj ak debwazman e erozyon ki koze inondasyon dèke lapli tonbe.\n\nSe vre gen plizyè liy panse osijè fondasyon Ayiti Kiskeya1, sepandan, n ap mansyone sèlman de nou konsidere prensipal. Premye an, se Enstriksyon Kretyen, frè Katolik anseye, ki di se Revolisyon an France ki t enspire esklav nan Sendomeng pran zam pou libète. Dezyèm lan, se Lekòl Ayisyen ki di Lit Endepandans presede revolisyon Fransè (Fourchard 1988). Li pa etonan pou pensonn lekti d Ayiti chak lekòl yo pa menm, e rezilta rechèch ekriven de diferan lekòl yo varye. Pa egzanp, frè Nau yo, nou konsidere prekisè Lekòl Endijenis nan Literati Ayisyen, kategorik sou kontni pou Ayisyen gen siksè, tandiske ekriven ki suiv kouran Academie Francaise zèv literè gwoup sila a make pa diglossie.2\n\nPou nou, se Konfliyans3 ant Endijèn Ayiti (e.g., Tayino, Arawak, elatriye) e Afrik depreferans Alkebu-Lan (e.g., Arada, Nago, Ibo, Kongo, Dawome, elatriye), Alexis4 dekouvri ki apriori tout esplikasyon viktwa Lame Endijèn ann Ayiti. Merit e grandè Alexis remakab nan fòm konfòm li montre pou mete kontni zèv literè; ki se, ekri nan menm lang pèp la pale, “Realisme Merveilleux,” Alexis di ki fè pati reyèl, sosyal lan.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Kanatsiohareke, ka on etid\n\nChak ane nan Fonda, New York, E.U., Kanatsiohareke ofri espas pou Konfliyans, ki pèmèt oun bann moun fè eksperyans viv andeyò, kanpe nan bwa. Diran Konfliyans lan, moun aprann fondamantal lavi andeyò, pa egzanp, transpò kamyon ki mache ak lwil yo fin kwit manje; itilize elektrisite ki jenere pa bisiklèt moun pedale; kiltive pwodui agrikòl òganik; manje pwodui ki pa bizwen kwit nan dife; pran responsablite pèsonèl pou fè kominote a mache byen, kòmsadwa; onore e respekte teknik endijèn natif natal rejyon ès, lwès,", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Konfliyans poem\n\nToudabò n ap di li pa nesesè pou pale de dezas ankò piske nou rantre nan on Lòt Mond k ap dire odela epòk n ap viv lan. Li sèten Lòt Mond sila a vini ak pwòp defi li, sepandan tach yo pa parèt tankou mistè paske nou konnen karakteristik Lòt Mond sila a, e savwa li fè vi nou pa ni di, ni fatigan, li bay espas-tan pou plezi gaye. Kididonk, lè nou suiv Alexis, nou wè apwòch n ap aplike a pa gen anyen pou wè ak ideyal, jeni, ewo, jezi k ap vini sove nou, osnon mond lan. Menm jan ak on pati nan zansèt yo ki t sètoblije kite faktori, plantasyon, e bitasyon pou ale viv lib nan mòn, noumenm tou nou dwe deploge elektrisite, gaz, petwòl e kite sistèm ki vle rann nou “Esklav Salarye”5 pou tout vi nou. Kouman sa pral fèt?\n\nNou pa dwe fè anyen nan chans, pa ezanp, mande kominote entènasyonal lan on chans pou Ayiti nonsèlman se betiz, men se on lachte. Prensip sila a kòrèk lè nou pran an kont se pat chans Jean-Jacques Dessalines t ap pran lè li t deklare Ayiti Kiskeya endepandan.\n\nSan dout on lektè atantif deja idantifye diferan konponan ki fè deploge e abandone faz kwasans, ak kriz kapitalis e imanitè, echèk ekonomi mache, leta echwe,” posib. Viv andeyò, pa nan sans pejoratif6 ekriven ki dekalke modèl Francais esplike, jodi a reyèl piske konfliyans kiltirèl, derape nan Mòn Baworiko ak Kasik Anri ki t resevwa zansèt ki t sove kite esklavaj nan Koloni Sendomeng,7 toujou ap pwopaje ant natif nataf rejyon ès e lwès. Se pa devinèt, ni se pa polemik nou vle fè, etid sou Ayiti Kiskeya montre klèman aspè Peyi Andeyò pi siyifikatif ke Repiblik Pòtoprens. Pa egzanp, nou imajine tip achitetik Boyo t ap koze mwens lanmò olye de kay an beton, ki vin sèvi kòm vrè tonbo pou dè milye pwopriyetè diran tranbleman tè 11 Janvye 2010. \n\nSe sèten on ekspè kapab prezante agiman syantifik, tankou konstriksyon kay parasismik, pou endike avansman. Sepandan, pwen sila a rate gòl lan piske etap n ap viv lan on moun dwe fè sèlman sa tout moun kapab fè, tandiske rechèch syantifik yo limite a oun ti gwoup, pifò nan yo se Ewopeyen. E tizuit sila a pa aksepte transfere teknoloji pwòp ki kapab diminye ann efè rezilta negatif pwodiksyon resous natirèl yo.8 Konfliyans, n ap esplike, pèmèt on moun konsevwa lavi andeyò san melanje ak kriminèl k ap kontinye komèt krim kont moun, pa egzanp, eksplwatasyon, sibjigasyon, dominyon, anprizonman, elatriye.\n\nApre etap kite sistèm lan, ranvèsman9 se lòt mòso ki fè li posib pou nou viv lib “Andeyò Diskou” (Brown 2000) k ap eseye kouri pi vit pase limyè. Dèke langaj lan chanje, mal-edik-syon plizyè lang, pito mal-edikasyon nan on lang etranje, premye sous divizyon vini sèch, fini ajamè. Note se pa on kesyon chwazi, pito se Lekòl Ayisyen ki egzije pale Ayisyen pou mete fen nan alyenasyon pami popilasyon ann Ayiti.  Si w dakò li nan menm lang Ayisyen pale, w pre pou pwochen faz lan; ki se, ale an deyò e la ansanm ak moun andeyò w ap kapab rezoud dènye pwoblèm Ayisyen ap konfwonte (Laroche 1981).", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Kanpe nan Bwa\n\nN ap di san rezèv Leve Kanpe nan Mòn Wouj, avan Revòlt Jeneral 1791 (James 1989), make depasman “L’Homme Economique” (Newland 2011). Ann avan, moun koulye a, gason tankou fanm, pran gaj pou demontre valè anndan k ale odela pwofi pou on tizuit envestisè, e konsomatè ki kapab peye konfò ak pwodui liksye.\n\nKanpe nan Bwa pa itopi, se pale klè devlopman otonòm pou moun viv lib e endepandan de tout sousou, pedan e malfetè ak magouyè k ap kritike orijinalite, otantisite, dinamis ki vlope valè pwòp lavi andeyò. Apa salte mòd pwodiksyon sivilizasyon pote, pifò moun anglobe nan on gran laperèz, on move prezaj mal-edik-syon. Èske gen dout piyaj pwodui pou kapitalis benefisye lakoz dezekilib k ap fè pifò moun chèche pwoteksyon Bondye kont fòs namtirèl yo ki parèt pi destriktif?\n\nDapre Ekriti Sen, sajès debite ak laperèz pou Seyè. Nou di non 77 fwa 7 fwa, li pa kesyon pou moun kontinye soumèt a Rèy Grandon. N ap di klèman, Rèy enpoze nan lane 1492 AD, ki t premye manifeste nan Mesopotamie an 525 BC, fini pap janm retounen pami natif natal k ap viv andeyò, kanpe nan bwa, san laperèz. Natif natal se bwa, menmlè yo reyisi koupe tèt bwa, tankou tèt Boukman, Konbatan Libète, Chèf Revòlt Jeneral 1791, teknik endijèn repouse paske rasin yo fon e anpil (Dorsainville 1987).\n\nGoumen kont zòt pa nesesè ankò, koulye a natif natal dwe aplike jistis e ekite sosyal pou ranplase mal konstitye an Code Esclave, Noir, e Napoleon10 ki t anpeche chak moun gen aksè a resous selon bizwen li. Se dapre kontinuite Code Napoleon ann Ayiti, nou konkli “La Loi” se dènye refij mons, tankou Christophe Colomb, e Donatien Rochambeau,11 ki t beyen nan san natif natal kache. An konklizyon, kanpe nan bwa chak moun suiv kè li ki rele li viv lib (Carruthers 1985). Fason viv sila a, menm apre konkèt, rete entak pou plis pase 500 lane.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Manifès Popilè\n\nDima Lafontan\n2004\n\nPères de la patrie\nToussaint Louverture - Jean-Jacques Dessalines\nAlexandre Pétion - Henri Christophe.\nhaitiglobalvillage.com\n \n\nBèlantre\nPremye Janvye 2004, Ayiti gen desanzan depi li Endepandan. Men rekonesans legasi istorik sa a debouche sou plizyè pwendvi, prensipalman ant de faksyon: youn ki te vle selebre pase glorye, e oun lòt ki pat vle selebre prezan degrade. Pou enterè Ayisyen nou enterese nan pwopozisyon sentèz rezilta Ayiti glorye e pipòv, nou pral demontre toutalè.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Ayiti, yon Paj Listwa\n\nNan Nouvo Mond lan, avan Ayiti, 1804, oun sistèm kolonyal-esklavajis tap taye banda, ki te gen ladan li oun aristokrasi nesans epitou po. Mas eksplwate, sou zòd Boukmann te revòlte kont sistèm sila a, e sou zòd Janjak Desalin te pran endepandans yo. Sepandan, move lang di liberasyon an pa pote okenn chanjman menmlè Frederick Douglas, youn Ameriken-Afriken ki te reprezante Etazini ann Ayiti nan ane 1800 yo, di Ayisyen aprann mond lan danje esklavaj e libète.\n\nPremye, annou konsidere pwendvi loksidan osijè fè istorik sila a. Nou wè yo te konsidere zansèt yo tankou brigan ki pat obsève lwa Kod Nwa Louis 14 te òdonen an 1685 ajoute lwa sèten yo pat dwe reyaji kont, konmsi yo te oun wou nan machin. Filozòf Ewopeyen akouche tout oun seri liv pou sipòte esklavaj, finalman pè katolik te preche levanjil ki kondane nan lanfè nenpòt nèg ki te revòlte kont esklavaj. Kidonk, lide esklavaj te predetèmine, legal e moral te chapant pou moun e sosyete nan omwen 3 kontinan Ewòp, Amerik e Afrik pou plis pase 300 lane.\n\nBritsoukou oun gwoup esklav parèt sou sèn politik nan Sendomeng; yo deklare moun kapab enfliyanse e chanje kondisyon yo. Sa ki etonan, tankou kdans myèl, yo pratike dans nan seremoni lwa panteyon Vodou Ayisyen. Seremoni lwa te filtre lavi esklav yo nan Sendomeng e kolonis te eseye bare Vodou Ayisyen, yo dekrete entèdi, bay pinisyon, pandezon, elatriye, paske yo te di se nonsans. Sepandan, yo pat janm konnen kouman pou yo sispann Vodou Ayisyen.\n\nKoulye a, an nou egzaminen enstriksyon pi otantik, nou konnen, pa Boukmann, Chèf Revolisyon Sendomeng osnon Ayisyen, nan youn nan seremoni lwa avan Revòl Jeneral Esklav yo 23 Dawou 1791.\n\n“Bondye ki fè solèy ki klere nou anwo, ki soulve lanmè, ki fè loraj gronde. Zòt koute Bondye kache nan nyaj. E la li gade nou, li wè tou sa blan fè. Dye yo a mande krim. Bondye nou vle byenfè, men Bondye ki si bon, òdone nou vanjans, li va kondui nou, li va ban nou asistans. Jete imaj dye blan ki swaf dlo nan je nou. Koute kè an nou ki rele libète.”\n\nLesansyèl, pawòl anwo an esplike toubiyon Boukmann osijè lit esklav kont mèt nan oun sistèm global kolonyal-esklavajis. Oun bò, gen oun lòd sosyal ki koze krim, pa egzanp, esklavaj. Lòd sa a Boukmann ankouraje nou denye li paske li ap fè nou soufri. Oun lòt bò, gen oun lòd moral avèk koutim verite e jistis, ki mentni estabilite sosyete e ekilib nan mitan moun. Ki se lè verite triyonfe jistis ranplase mal. Poutètsa, li te jis pou esklav yo chèche vanje e aji selon vanjans sila a, men nèg dwe depann de pwòp abilite yo pou reveye libète yo menm sèl gen desten. Ki vle di, esklav yo pat dwe rete tankou senp temwen nan sosyete kolonyal-esklavajis fòs envizib tap gouvène.\n\n18 Novanm 1803, Lame Endijèn sou zòd Janjak Desalin fòse Lame Espedisyon Fransè sou zòd Leclerc mete balèzam e degèpi san kondisyon pati Nò Ayiti. Alwè, viktwa sila a pat sèlman vle di fen koloni esklavajis, men tou nesans premye nanchon apre-repiblik. Pwen an se, tout goumen politik, goumen pou pouvwa, kaba piske pèp la souveren e se nan mitan pèp la aksyon pran.\n\nAnba pretèks lafyèv jon Ewopeyen eseye diskredi viktwa sila a epitou, move lang, yo di se te oun pak avèk dyab. Men nou pa gen dout plan batay Desalin te gen ladan li eklatman lafyèv jon ki te pral desimen ran Lame Espedisyon Fransè, e reyinyon aswè vlope nan Vodou Ayisyen te ofri kouvèti pou esklav diferan bitasyon òganize, santralize e fè ounsèl.\n\n1e Janvye 1804, Janjak Desalin nan mitan lame chanpyon deklare Ayiti Endepandan. Peyi Ewopeyen yo rapidman plase Ayiti annizolman. Evantyèlman, Janjak Desalin kouwone Anperè Janjak 1e. Men li derefize tabli liyen paske li te vle sèl nòb Ayiti. Janjak 1e entwodwi modèl biwo tè pou dirije jefò pou verifye tit pwopriyete, ki se, premye jefò refòm agrè, osnon reparasyon.\n\nRevolisyon Ayisyen, estrikteman palan, dekri lòd sosyal pa teyori espès souzimen filozòf te kapab konstri. An tèm pilaj, li dekri kondisyon moun nan nivo pi fondamantal (mas yo) istwaryen kapab fouye. Anfèt, nou postile (deklarasyon ki pa bezwen prèv paske verite li evidan), Revolisyon Ayisyen bay deskripsyon konplè kondisyon moun nan nivo sila a. Anplisdesa, nou kwè yun deskripsyon souzimen ki souliyen kondisyon pi konplè pase Revolisyon Ayisyen pa posib.\n\nRezon Revolisyon Ayisyen sèke li pèmèt nou esplike ki sa ki te pase lè kolonis te trete Moun Lafrik tankou byen nan Sendomeng. Avantaj swiv mannyè Revolisyon Ayisyen sèke li pèmèt nou predi rezilta plan newoliberal ki klase nèg kòm mendèv bon mache. Ki se, oun lòt fòm verite absoli dapre Ewopeyen.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Manifès Popilè 2\n\nDezyèm, an nou egzaminen reyaksyon lelit la pa rapò avèk Lespri 1803 diran konba Vètyè. Apre deklarasyon endepandans, lit pou libète sede plas a pretansyon kretyenvivan. Kolonis lage bèt yo nan lavi politik. Lelit militè Ayisyen cho pou yo jwenn onè e respè, rantre nan jwèt volontèman e 17 Oktob 1806, lelit militè a komèt oun koudeta, premye nan plis pase 25 kont diferan Chèf Leta Ayisyen, touye Anperè Janjak 1e. Sa nou envite w konsidere sèke lanmò Desalin siyifi triyonf patikilaris, osnon patikil, sou tèt ansanm. Kanta pou pwen sa a tousa nou kapab di sèke patikil byeze e etwat, li panche oun bò. San dout evennman nou ap asiste koulye a se siy patikil ap efwonde. Pou sa ki konsène nou, koudeta se peche, kèk move grenn manke sib. Sa ki te pimal pase mank sa a entèlektyèl Ayisyen te abandone tout jefò pou esplike trè osnon karakteristik Lespri 1803 Ayisyen te rann reyèl. Kidonk, mond lan toblije tann revolisyon 1848 la pou li taprann mas la kapab sèlman vin lib lè li posede mwayen pwodiksyon, e tewolojyen liberasyon nan lane 1960 yo ki te sipòte opsyon preferans pou pòv.\n\nApre koudeta divizyon layite nan mitan lelit militè ki te jwe gran wòl nan Endepandans Ayiti. Nan Nò Anri Kristòf tabli oun monachi (Fevriye 1807 a Mas 1820) avèk tout granpanpan ki akonpaye oun wayote. Wayote a te makònen avèk oun kòd travay, sistèm kat idantite e konstriksyon gran moniman, tankou Palè sansousi, Sitadèl Laferyè. Nan Lwès Aleksàn Sabes Petyon tabli oun repiblik (Mas 1807 a Mas 1818) avèk palmantè e gwoup presyon. Repiblik la te make pa lesegrennen e wazifte. Reyinifikasyon peyi a fèt avèk Boyer bò 1820. Men Lafrans te kontinye ap menase pwosperite e estabilite peyi a detanzantan yo te voye bato lagè nan limit dlo Ayiti.\n\nAn 1825, Gouvènman Fransè fòse Boyer peye oun ranson 90 milyon fran ki rann Ayiti premye repiblik ki te dwe oun lòt repiblik. Li te pran plizyè lane pou gouvènman ki te vini apre yo fini peye dèt la e sèvis dèt la.\n\nRezilta dèt la sèke leta te depanse resèt prensipalman pou dèt e sèvis dèt; yo prèske pat depanse anyen pou bati enfrastrikti, lopital, lekòl, elatriye. Kidonk, dirijan yo te kondwi Ayiti nan chimen ki denye noumenm kòm oun kolektif swadizan pou Ayisyen te kapab resevwa egalite endividyèl, ki se, ilizyon. Imitasyon te sèl règ, e yo te deklare krim nenpòt devyasyon. Se te epòk literati imitasyon, imite modèl Fransè.\n\nAlaswit lè Fransè te akòde 3 pousan Ayisyen enstriksyon lekti, osnon konesans, dezekilib ki te swiv la pat jeneral. Tilelit rich sa a te pran depale, ala oun bèl lang se lang Fransè, ala oun bèl syans tandiske mas la, bò kote moun kap depale yo, te konsève pou oun tan ekilib li. Poutètsa enstriksyon laji san poutan enstriksyon separe nan espas pratik natifnatal ki te resevwa aki apwopriye, depale lelit fonn vin vilgarizasyon li tou vin elaji, atravè Ayiti defèt Ayisyen ki vini pasif e aksepte ranvwaye nati nou, devwa posib nou, kilti nesesè nou.\n\nDèt avèk tout sèvis li te transfere nan City Bank lè anvayisè Marines Meriken bayonèt nan men pran Bank Nasyonal Ayiti daso e vòlè rezèv lò peyi a. Okipasyon Meriken te dire 19 lane (Jiyè 1914 – Dawou 1934). Franklin Delano Roosevelt ki te minis lagè nan administrasyon Woodrow Wilson fèdyòlè se li ki te reyekri Konstitisyon 1805 lan pou li te efase atik: “Okenn blan pa dwe retounen sou tè Dayiti kòm mèt osnon pwoprietè.” Desalin di ki se lwa fondamantal Ayiti.\nÒ Konstitisyon 1805 lan fèmen etaj konesans ki te rive nan piwo degre avèk Estati Dominyon. Tousen Louvèti te akonpli misyon istorik, li sede bay Janjak Desalin ki te pran konsyans mouvman konkrè reyèl Sendomeng nan lwa fondamantal la. Endepandans make oun nouvo etaj konesans, pa konsekan ansyen filozofi pat alamòd, li pat ap pral pwodwi okenn valè itil. Alwè, se nan filozofi depase sa a Anri Kristòf, Aleksàn Sabes Petion retounen. An nou bay plis esplikasyon, Tousen Louvèti tanbyen ke mal te goumen pou libète, li te rive pran lidèchip Sendomeng, nan sans sa a li te endispansab, men li te kesyon pou chanje lavi ginen pa lwa fondamantal, ki se, praksi sosyal la ki anglobe lit klas e aksyon kreyatris, e pratik endividyèl. Granmèsi lwa fondamantal la ginen pat ap senp espektatè ankò, epitou ginen te pral debarase avèk fo pwoblèm sipèstisyon, filozofi, egzistans, nan e pa aksyon revolisyonè ki te libere li totalman. Kidonk, pawòl Desalin se Manifès Popilè, li va vin langaj tout pèp la lè sosyete a reyini e otonòm. Lesansyèl, pawòl fondamantal e mouvman ki dwe gide Ayisyen se Revolisyon Ayisyen, dayè san teyori revolisyon sila a pap gen chanjman ann Ayiti.\n\nMalerezman, jodiya, kominote entènasyonal la avèk patnè nasyonal debouche sou konklizyon Ayisyen pa kapab pran desizyon entèlijan kantilsaji pou eli lidè osnon jere zafè peyi a. Koulyeya, yo pran gran traka pou fè sosyete Ayisyen rete bastyon mendèv bon mache yo vle li ye dapre doktrin avantaj konparezon, ki mande pou kenbe Ayisyen nan inyorans pipwofon oun fason pou yo jistifye esklizyon yo nan zafè Leta-Nasyon an. Ki pimal, jodiya, kolonis kenbe Ayiti kòm leson zòt pa dwe swiv. Alwè, fratrisid, mizè, elatriye, san manti sètifye gran echèk Ayisyen. Kolonis refere Ayiti nan ran Leta-Nasyon ki echwe, youn yo dwe plase anba reseptè pou Enstitisyon Finansye Entènasyonal administre.\n\nMen pwendvi sa a pa nouvo. Jakstefèn Aleksi, aprann nou sistèm semi-fewodal semi-kapitalis la echwe depi lontan, men leta kontinye fonksyone gras a charite sistèm kapitalis la. Sepandan, esplikasyon li an sèlman prankont kondisyon enfra-imen. Dekiprevyen vyolans Ayisyen kont Ayisyen? Tande byen pou reponn devinèt sila a nou site Frantz Fannon, otè Mizerab Latè, ki atribye rayisman nèg kont nèg a enpozisyon  kilti. Pwen an se, atravè Frè Enstriksyon Kreyen kolonis pase pwototip pa li ban nou. Alaswit pifò nan nou asosye demon avèk Ayisyen, osnon lòt moun nwa. Men alyenasyon pa enpozisyon kilti, anpremye te gaye nan mitan lelit, koulyeya, li prèske jeneral pami moun nwa. Pou Jean-Paul Sartre, mwen di w, enpozisyon kilti bay blan oun presans anpèmanans nan mitan moun nwa, ki vle di, blan an la menmlè li pa la. Meyè egzanp fenomèn sila a se relijyon senkretik la kote nou obsève imaj fanm e gason blan, loksidan di se dye, sen, gen oun plas ofisyèl. Oun fè nou konsidere ki an kontradisyon avèk enstriksyon Boukmann te pase avan Revòl Jeneral Esklav 22 Dawou 1791.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Ayiti Nèf\n\nNan paragraf avan yo, nou te makònen enfrastrikti ekonomi e sipèstrikti idewoloji pou nou te esplike sitiyasyon ann Ayiti koulyeya; ki se, de gwoup chèf, chak fòme avèk nèg e milat, kap goumen pou jwe wòl chèf nan sistèm semi-fewodal semi-kapitalis la. Nan goumen sa a lidèchip la, sousye de tèt li sèlman, toujou pre pou trayi, vann, majorite popilasyon an oun fason pou li jwenn estati, fo pwomès egalite. Zòt koute: nenpòt nan chèf sa yo ki ensiste sosyete Ayisyen dwe pwogrese andedan sistèm semi-kolonyal, semi-kapitalis la e pa mwayen koutim depase demach Politik konvansyonèl lan ap abouti nan chimen fèmen e yo ap vini prezidan diktatè, karismatik et medyòk nan Leta-Nasyon, Repiblik depase. Nou ensiste oun lòt fwa Revolisyon Ayisyen pase de pozisyon nèg pat moun e L’Ouverture refòmis a Desalin pozisyon radikalman nèf konsepsyon Dayiti e pèp Ayisyen.\n\nKoulyeya, nou dwe konsidere koup soufrans e jwa tankou moman tanporè piske sèl lanmò kondwi nan kondisyon pèmanan la moun libere detout matyè, nan sans pwòp mo a. Kidonk, nan limit istwa se lit klas bò laba li kondisyon chanje, e pase pòtay sila a se chimen ki mennen kominike ant de rejyon prezan e definitive; ki se, leson ensousyans zansèt yo anseye mond lan.\n\nInyon Ayisyen, tankou paradi pèdi, pap janm retounen soufrans vini make lavi Ayisyen. Alaswit Ayiti genyen to kondisyon moun ki piba nan Emisfè Lwès la. Dapre rapò Nasyon Zini, 2003, lavi Ayisyen pap depase 54 an, e sou chak 1,000 timoun ki fèt 70 mouri. Epitou genyen dyalektik Restavèk. Nou aksepte domestike pipiti Ayisyen menm jan Leta-Nasyon pipisan dominen Ayiti. Abitid voye timoun nou rete avèk moun pou rann sèvis se konbinezon. Pwen an, nou dwe sispann abitid timoun dwe travay pou li jwenn swen nesesè. Si timoun pa lib fiti Ayisyen pap otreman.\n\nSan dout pou nou sòti nan sèk malefik sila a se pou nou reyentegre mouvman konkrè reyèl pawòl Desalin eksprime, ki se, “pinga pèp la depann sou oun moun pou kenbe libète piske lè li te angaje nan goumen pou libète se sou pèp la li te depann.” Lesansyèl se pou nou fè sentèz rezilta, Ayiti premye Repiblik Nwa, e Ayiti peyi pi pòv, li mennen bò aksyon pou oun byen komen, ki se, leve defi povrete, mizè, nonsans, osnon enkoyeyans, nan inyon sakre; oun pèp kap aji ini, endestriktib e aktif.\n\nNou wè, diran Revolisyon Ayisyen, chèf parèt, chèf tonbe, men toujou gen dèmilye ki te pare pou pran plas. Anverite, se kole avèk pwosesis sila a; se la sèl nou kapab si nou ap manyen reyalite nou; se la sèl nou kapab wè objektif reyalite nou; se la nou kapab wè tèt nou; pèp granmoun tèt li, mèt resous li; se la konesans pozitif peyi nou ye. Ki se, tank Ayisyen ap eklèsi tèt li lavi li va chanje. Pa egzanp, se paske peyizan Ayisyen tap rakonte reyèl e sosyal lavi yo nan kont Kreyòl, ekriven Ayisyen vin pran konsyans kòmanse ekri an Kreyòl. Pèp Ayisyen va ale de viktwa, 1804, a viktwa, 2004, a viktwa, 2054, a viktwa, 2304, a viktwa, 2804, nan pwosesis sanfen. Mond lan va gade pèp Ayisyen kap chante, danse sou kòd rèd egzistans.\n\nAnkonklizyon, nou ap pwopoze pou pèp Ayisyen prepare miltirelasyon, atikile oun powetik liberasyon, deside kalte relasyon nou vle kenbe avèk Loksidan, minorite elitis, epitou dakò pou pataje tè, richès, byen, elatriye, ant tout pitit peyi a.\n\nNou ap ankouraje Ayisyen pou nou konte sou pwòp tèt nou, pwòp abilite nou pou nou retabli ekilib ant noumenm e anviwonman nou dabò alaswit ant noumenm san entèvansyon osnon medyason blan, oun pwopozisyon ki difisil pou pran lè nou teni kont yo akize de rasis nenpòt moun ki plede pou pwopozisyon sa a (Glissant).\nRenovasyon iben pa seksyon kominal\nJesyon fatra kaymoun: separe fatra dekonpoze e nondekonpoze pa seksyon kominal\nTabli jaden kominote pa seksyon kominal\nFè konpòs pa seksyon kominal\nAtikile politik enèji pou peyi a\nEtabli pak nasyonal\nRefòm agrè pou relanse pwodiksyon nasyonal\n \nNou dwe konnen prezan pa definitif pou nou kwape alyenasyon e deside kouman sosyete annou ap mache e mete fen oun fwa pou tout nan sityasyon diglosi, akselere ayisyanizasyon avèk lang Kreyòl, defini nosyon valè e chwazi valè, aksepte chanjman kapab sòti nenpòt kote, e ankadre e asire devlopman atizay.\nEvite repetisyon li pa nòmal, pa egzanp koudeta\nAmelyore tradisyon annou pa Etid Ayisyen, oun pati Etid Afriken\nAsire endepandans jenerasyon kap vini\nAlphabetize analfabèt\nSipòte Sèvis ekimenik\nEkzekisyon deklarasyon byen pa fonksyonè leta avan e apre fonksyon\n \nAfimasyon imanite pigran pase adisyon sektè ekonomik nan nouvo lòd mondyal.\nMentni kilti nasyonal\nPratike echanj jis e entegral\nAfime dwa pou kopye\nSipòte panse otonòm", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Pale Fransè pa vle di lespri\n\nAvangou\nLa sirène\n\nTout Ayisyen konnen, apre lapli Lasirèn al bwè dlo nan sous. La oun moun ki atantif gen posiblite pran kouwòn bèl sèpan sila a. E si moun lan rive fè sa san sèpan an pa kenbe li epi moun sila a remèt kouwòn lan byen vit. Enben Danbala ap kouvri li ak lò, richès, pouvwa, elatriye. Vèvè, lwa Panteon Vodou sila a siyifi Kolektif Ayiti zansèt yo lite pou fonde ki, dapre James, se oun Paj Istwa lemonn dwe aprann. Tandiske nou dakò edikasyon nesesè; sepandan, nesesite a pou Ayisyen dabò. Kididonk, se tach sila a, nou bay tèt nou dwa kòm Ginen e devwa kòm chèchè akonpli.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Istwa Kolektif\n\nN ap santre esè a sou Istwa, patikilyèman definisyon mo sila a ki nan vokabilè pifò moun ann Ayiti.\n\nSan dout Istwa gen plizyè siyifikasyon men lè nou gade Ayiti nou wè se lit Ewopeyen kont Endijèn Ayiti e Afrik; ki vle di, lit ant plizyè gwoup sila yo pou resous natirèl detèmine sosyete Ayisyen ap viv. Li enpòtan pou note, apa de lit klas, genyen plizyè lòt kòz tankou administrasyon, fòs ame, ibanizasyon, elatriye ki se diferan faktè ki gen enfliyans sou moun ann Ayiti.\n\nNan twa zan, Ayisyen pral pase Santan okipasyon militè pa fòs etranje. Venn senk dènye ane yo t on reyèl lit pou pouvwa tankou “rache manyòk, coup de force, e grenn nan bouda,” ki kondui nan on seri entèvansyon ak militè Ameriken an 1994, e MINUSTAH, on Fòs pou Lapè Nasyon Zini te debake Ayiti an 2004. Sepandan, analiz preliminè pa sanble demontre evidans politik pote bon rezilta piske se on sèl prezidan ki reyisi konplete de manda dis lane, nan on entèval senk an pou chak manda.\n\nSouvan nou tande yo di, anndan chak Ayisyen gen on grenn makout, on fason pou esplike tandans otoritè, diktatoryal, abitrè, elatriye, ki karakterize lidèchip ann Ayiti depi 1806, lane premye kou militè kont chèf leta. Pi resan kou deta fèt an 2004 lè on gwoup opozan politik t egzije ranvèsman chèf leta a pa mwayen ekstra-konstitisyonèl. Vèsyon pati konsène a rapòte, ofisyèl Ameriken kidnape li e depòte li ann Afrik, men gouvènman Ameriken di prezidan an demisyone. Demisyon ou non, pwen nou ankouraje ou konsidere, prezidan an pa fini manda senk an selon Konstitisyon 1987 lan.\n\nPrezidan tonbe; Ayiti okipe; Ayisyen soudepandans on fenomèn k ap layite an konpay on latriye Òganizsyon Non-Gouvènmantal (ÒNG). Kesyon ki sa pou fè ak pòv pa nouvo. Nan ansyen rejim fewodal, wa te bay Legliz responsablite pran swen moun pòv, epi vin gen revolisyon e on nouvo rejim kapitalis, ak pwòp klas li, boujwazi ap mennen. Jodi a, nou wè wòl Legliz pa prèske enpòtan, anfèt sektè finansye an fòme on bra charite; ki se, ÒNG pou bay sèvis imanitè makònen ak kolòn fòs ame tankou MINUSTAH.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Monte tèt dlo\n\nAn nou retounen nan mitologji. Sèpan an k ap bwè dlo a fòme on sèk e li se reflè fantastik noumenm ki dedouble nan parèy li, on chimen yo retrase de ble syèl a ble tèt dlo. Kont sila vle di pwofite de on moman istorik, men fòk moun fè atansyon pou ou pa vin on wou nan on machin k ap mache. Tradisyon, pratik, pito “panse kolektif” konsène chak moun nan popilasyon an, sepandan, li pa sanble chak Ayisyen aksepte responsablite li nan okipasyon Ayiti. Li klè istwa fantastik noumenm sila a senbòl li deriban trese potomitan kache fason pou chak Ayisyen patisipe nan solisyon a eprèv peyi an ap fè fas.\n\nAn nou konsidere, pa egzanp, ka kolera ann Ayiti. Ankèt Minis Sante Piblik Larsene fè demontre Flèv Latibonit lan kontamine e kolera se on maladi enpòte; ki vle di, se etranje ki entwodui li nan peyi a. Koulye a, an nou gade kouman Larsene te reyisi idantifye kòz epidemi kolera. Premyeman, envestigatè monte Mielle on sous dlo ki koule nan Flèv Latibonit. Lè yo rive Mielle, yo jwenn prèv devèsman kaka, ki sòti nan baz militè MINUSTAH, Mirebalais, nan Mielle koze kontaminasyon Flèv Latibonit.\n\nFlèv Latibonit\n\nFlèv Latibonit. (Dimafis fotograf)\n\nLi enpòtan pou pote atansyon a etap rechèch sou epidemi kolera ann Ayiti. Envestigatè yo, pou idantifye orijin kolera, te sètsoblije monte tèt dlo. Dapre nou, apwòch syantifik sila a, Larsene aplike pou demontre Nasyon Zini responsab epidemi kolera ann Ayiti, dwe pwopaje nan diferan lòt sektè tankou politik on fason pou rezoud kriz e enstabilite pami popilasyon an.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Krik! Krak?\n\nRakonte istwa Amerik, Nouvo Monn, se pale de triyonf iltim libète ann Afrik, 661 ane Avan Kris, pa on seri konba pou endepandans ou lanmò ki te kontinye ann Ayiti. Nan tan n ap rakonte la, nenpòt atak kont libète mennen nan goumen lavi ou lanmò ak konbatan kè yo rele yo viv lib.\nLit pou libète gen on istwa long. Sou tout wout pou transpòte diferan group sosyal Afrik ann Amerik, konbatan libète pa janm sispann lite. Yo goumen nan chato sou tè; nan bato sou lanmè yo revòlte e gen zòt ki te prefere plonje anba dlo. Rive Sendomeng genyen zansèt Afriken, Kolon p at janm rive mete nan esklavaj, on bann Kolonis p at janm rive donte, trete tankou bèt. Se defile konbatan sila yo, k ap goumen pou libète depi Afrik, ki reyisi genyen lagè kont Lame Fransè e deklare Ayiti endepandan. Konba pou libète, fas a konkistadò, esklavajis, kolonis, ak tout lòt libètisid, se altènatif evidan ki montre nesesite pou endijèn viv endepandan de koloni, epi suiv nati enfini.\n\nKesyon kouman ou ap fè viv san blan pa bizwen poze piske ou dwe koute kè ou ki rele ou viv lib. E piske libète anndan; ki vle di, pwòp fòs ou osnon pouvwa pou pa bay vag e pou ou sispann soufri, se endepandans ou lanmò. Pa gen kesyon chwazi ant byen e mal piske nou pa kapab fè otreman. Ekriti osijè Revolisyon Esklav se on mis-reprezantasyon de prezantasyon konbatan endepandans paske esklav yo te plis jwe on wòl segondè, pa egzanp bay mèt yo pwazon. Sèl diferans nou note se pami kòmandè yo, sitou sa ki t ale viv nan kominote lib andeyò nan mòn; ki vle di, yo pa t esklav ankò.\n\nSe konsa, lavi nan Nouvo Monn, libète se on kesyon endepandans ou lanmò, grenadye alaso sa ki mouri zafè a yo, nanpwen manman, nanpwen papa pou lavi kontinye milyon konbatan brave lanmò pou endepandans Ayiti. Se sa mwen t ale wè, mwen retounen rakonte,", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Pale Fransè pa vle di lespri 2\n\nGranmèsi Frè Enstriksyon Kretyen, pifò Ayisyen letre aprann on Istwa Esklavaj, e on Diskou Nwaris. Istwa e Diskou sila zòt kontinye anseye misreprezante preponderans konba pou endepandans pa zansèt nou yo ki t ap viv lib nan pwòp kominote yo nan mòn, andeyò Sendomeng, koloni esklavajis Ewopeyen kòmanse ak Christophe Colomb an Desanm 1492 sou zile Ayiti Kiskeya.\n\nNan etap nou rive la, li enpòtan pou note pa gen okenn chèchè ki dokimante on gwoup moun ki te pote etikèt Nwa. Pawòl nèg ap trayi nèg se panse Ewopeyen pou simayen alyenasyon, zizani, divizyon, ensètitid, elatriye. Sepandan, nou jwenn “Code Esclave,” Louis XIV, Wa an Lafrans, te ranplase ak òdonans “Code Noir “an 1685. Louis XIV te sètoblije chanje Code paske mèt esklav nan Sendomeng t ap fin tiye siksè diferan metwopòl ann Ewòp. Ou k konprann poukisa li pa t on bon afè osnon biznis pou kolonis te gen dwa deside lavi ou lanmò selon Code Noir. Anplis desa wayòm ann Ewòp te vle entegre “Gens de Couleur” nan sosyete a, ki pa t janm sispann mande dyòb konesans osnon esperyans te kapab pèmèt yo fè. Code Noir te nonsèlman anpeche kolonis detui biznis, Komès Tri-Angilè ant Ewòp, Afrik, e Amerik, li te on fason pou entegre diferan klas Mèt, Afranchi, e Esklav nan Sendomeng.\n\nNou sipoze lavi e karaktè pèsonaj e fè ki kondui a refondasyon Ayiti se istwa mal rakonte. Istwa Ayiti, pifò entelektyèl aksepte, redui tan e espas lit endepandans pou viv lib nan on rezime Revòl Jeneral Esklav an 1791, nan fason sila li pi fasil pou makònen Endepandans Ayiti a Revolisyon Fransè ki te derape an 1789. Se kòmsi, zansèt yo te tèlman sòt, yo pa t kapab panse a libète, e sous enspirasyon yo, an nou di pito Ewòp se premye sous lespri. Byenere Ayisyen ki konnen “Pale Fransè pa vle di lespri.”\n\nNou pa souzestime narasyon sou Esklavaj gen gran anplè pami lelit nan monn lan piske Toussaint L’Ouverture konsidere kòm on ewo sou twa kontinan nou te deja site. Grandè Toussaint plis nan panse olye nan analiz syantifik; nou vle di, enstriktè edikasyon elitis pou alyene plis moun ke posib sètoblije reprezante omwen on esklav kòmandan-an-chèf Sendomeng, ansyen koloni esklavajis. Pèsonn pa dwe sezi peyi kolonizatè pa vle mas lan aprann anyen de Dessalines, vrè liberatè nanchon Ayisyen. Otreman, okenn nan nou pa t ap kontinye ale lekòl, e émigré nan “ville metropole” nan Kanada, Etazini, Ewòp, elatriye; ki se, vrè rezon leta repibliken egziste, asire transfè resous Ayiti a letranje.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Lekòl Mèveye osnon Ayisyen\n\nAk sa ki pi piti nan lanati enfini zansèt yo fonde nanchon Ayisyen. Nou anvizaje viv lib nan kominote andeyò senp e difisil pou kèk ekriven konprann. Dayè, chèchè sivilizasyon di yo pa jwenn okenn liv osnon lòt tip ekriti ki te kapab pèmèt yo etidye lavi moun an deyò. Pou nou se pa sa ditou piske lavi an deyò ap kontinye jouk jounen jodi a.\n\nChèchè Lekòl Ayisyen di ou dwe ekri nan menm lang pèp la pale pou ou fè mèvèy. Anfèt, Lekòl Ayisyen vin ak on mo Oralti pou esplike lavi, karaktè, pèsonaj e fè nan pi bèl zèv Literati Ayisyen tankou Gouverneurs de la Rosee, Compere General Soleil, Krik! Krak? Nan tip ranvèsman sila, pa gen dout, nou pèdi anpil pa reprezantasyon pèsonaj yo, sitou jan yo te prezante tèt yo. Ak Lekòl Ayisyen anyen p ap pèdi, pa gen konfizyon, ni pa gen nesesite okenn entèmedyè piske menm lang lan pale, ekri, chante, danse, taye, elatriye.\n\nChèchè Lekòl Ayisyen admèt Ayiti pa sèl peyi nan kontinan Akeriken kote te genyen kominote andeyò nan mòn pou sèten zansèt yo te viv lib. Pa egzanp, Jamayik repite pou trete Mawon te siyen ak kolonis Anglè, se menm pou Brezil kote Kilombo yo t ap viv lib, nou dwe mansyone lit pou libète nan Etazini menmsi konbatan yo pa t rive tabli okenn kominote lib. Sepandan, Ayiti diferan nan sans lit pou libète abouti a endepandans pou tout moun ki t ap viv sou zile a, epitou zòt ki t ap kouri pou tirani.\n\nN ap esplike kontinuite mouvman endijenis, avan Saite dènye dinasti endijèn ann Afrik, jouk nou rive sou Tayino ann Ayiti Kiskeya ak lòt natif natal ann Amerik. Ou ka wè se on sèk fèmen, ki pa gen anyen pou wè ak Asiryen, Grèk, Romen. Sizoka ou pa konprann, n ap site Kwame Nkrumah, Prezidan, apre Ghana te fin deklare endepandans an 1957, te deklare endepandans lan pa vle di anyen depi gen lòt peyi ann Afrik ki poko endepandan. Kididonk, endijèn pa gen anyen pou wè ak koulè, ras, osnon fo premye repiblik nwa esklav fonde,\nEndepandans Ayiti se kòz endijèn lib ki t ap goumen pou kenbe libète piske yo te konnen otreman Ewopeyen t ap fè esklavaj etènèl. Note nou depase dyalite esklav kay e esklav teren, osnon Kreyòl e Kongo, pou nou entwodui pèsonaj e lavi endepandan tan e espas, mouvman endijenis san kòmansman, san fen, san entèripsyon k ap fè chimen li pami natifnatal toupatou sou latè.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Politik Lari a\n\nDoumafis Lafontan\n\nByen konte, mal kalkile\nLaurent Salvador Lamothe, ansyen Premye Minis, Repiblik Ayiti, imajine oun peyi, Òganizasyon Non-Gouvènmantal (ONG) pa bay Leta rapo, Premye Minis pa bizwen bay Palman rapo. Kidonk, Gouvènman sibi e koze vyolasyon Lwa Nasyon Ayisyen.\n\nSan dout, se mank, nan move kalkil Lamothe te fe, ki se pi piti baryè lap fe fas kòm kandida pou Prezidan. Sepandan, rapò revele, Lamothe pa oun moun ki kapab jwenn oun konsansis ant Ayisyen, mank sila se pi gwo baryè pou karyè pilitik Lamothe.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Oun bann ak pakèt ewè\n\nMichel Joseph Martelly, Prezidan Ayiti, te pase lòd egzekitif pou Sophia Martelly, madanm li, dirije Komisyon Kont Povrete. Epi li pa fè Eleksyon diran 4 an nan manda 5 an, kap fini 7 Fevriye 2016. Kidonk, oun bann ak pakèt vyolasyon Dwa Leta, pa Lamothe e Prezidan an, koze arestasyon plizyè moun ki tap denonse Martelly.\n\nSena Ayisyen pran desizyon twadwi Martelly lajistis. Chanm Depite dekline konstitye haute cour justice. Koulye a, Palman ap fonksyone ak selman 10 Senate. Nan domen Gouvenans ak Leta, nou note oun diminisyon pesonel eli, tankou depite ak majistra, e CASEC ak ASEC, ki afebli Dwa, Enstisyon, Konstitisyon ak Lwa Nasyon Ayisyen.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Politik Lari a 2\n\nFas a lopinyon piblik, ak presyon Popilasyon Nasyon Ayisyen, Martelly setoblije fòme oun enyèm Konsèy Eektoral Pwovizwa (KEP) pou egzekite eleksyon nan lane 2015, epi Pati Politik yo fòse li lage prizonye politik. Martelly pwofite opòtinite grasye prizonye dwa komen ak plizyè kriminèl, selon rapò plizyè òganizasyon dwa moun ann Ayiti tankou Andeyò. Nan kèk ka Martelly pat kapab aji, se Lajistis ki lage endividi Ofisye, Polis Nasyonal Ayiti, arete pou kidnapeng, asasina, trafik ilegal, ak fo izaj.\n\nMartelly fè sanblan aksepte lide li sèlman kapab fè sijesyon piske li vin Prezidan Defakto. Jiska prezan, li pa pase okenn lòd egzekitif. Fè enteresan, nan dènye entèyaksyon ak laprès, Martelly tap eseye pase de Konpa a RaRa.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "An konklizyon\n\nnap di, pran Kiba pou egzanp lwen pou ekspòte oun modèl chanjman se ankouraje, pwone Altè-Mond selon pwensip mòd pwodiksyon dwe dekouvri nan relasyon ak anviwonman moun ap viv; sikontans total istwa li; kilti otonòm li; e lekòl li. San dout lespri annavan fasilite dyalòg pou distribiye resous tout moun eritye. Mòd wè reyèl e sosyal nanchon an pa egzije pou w viv, fòk lòt la swa anba kòd, swa anba tè. Se panse defisi, pa gen ase pou tout moun, ki fè Kapitalis pèdi lapawòl e depann sou nonb sòlda ak bonm nikleyè li posede. Nou pa mande li chanje atitid, osnon adopte abitid sen. Nou senpleman ap afime li pa kapab anpeche volonte-aji pou nou viv Altè-Mond.  \n\nNou dakò Ayiti se peyi Ginen, men se Despòt Kretyen kap mennen. Poutètsa nou postile Nanchon Ayiti ap vini limenm lè Ginen ap byen-mennen epi tout klas, tout kouch, tout sosyete, e milyeya ap dwat e entegre. Doktrin materyalize pami moun, e kouman nap fè viv san pouvwa Enperyalis, Otoritè e Ekstèminatè? Pa poze. Nou dwe pran inisyatif ini e kontinye pratike devlopman otonòm. Fè jistis reye nan kominote a se travay tout moun, pa egzanp, dapre Marx, Alexis di: “W dwe sèlman fè sa tout moun kapab fè.” Sepandan, eksperyans pa menm pou tout moun; kididonk, pou atenn estanda dwa inivèsèl se Nouvo Mòd Pwodiksyon e Lwa Fondamantal Kominote a ki pou pèmèt tout moun lavi ekilibre e total.\n\nLekti menm paj istwa\nNou twouve li enteresan, Ayiti ki gen oun legasi istorik e tradisyon oral, pou pawoli Rene G. Preval, Prezidan, Repiblik Ayiti: “Gade m nan je, map gade w nan je” soulve tan kesyon. Pou kèk obsèvatè Prezidan Preval pa pale klè; zòt pa wè aksyon Prezidan Preval pran; tandiske genyen kap tann plis esplikasyon.\n\nSan nou pa nan politik, ni pran pati, nou enterese debat pwopozisyon Prezidan Preval pou nou eseye konpwann prezidan an. Toudabò sizoka li pa evidan pou tout moun nap pwente Preval pa premye moun kap aji sou sèn nasyonal, entènasyonal ki mande veye li. Poutètsa w dwe konsidere envitasyon “Gade m nan je, map gade w nan je” se lekti menm paj istwa.\n\nAnnou di nan devlopman tèks sila a nap senpleman fè referans a gade anplis desa nou dwe jwenn akò w sou mo gade; ki se, gade vle di veye, osnon siveye.\n\nJan nou te di nan paragraf anwo wap jwenn mo veye nan pwendvi lès e filozofi lwès. Pa egzanp, Bouda di: “Nan gade Indra vini wa bondye;” e, Kris la moman avan Women arete li te di apot yo: “Mwen pral priye ret veye.” Malerezman, apot yo pat kapab rete je klè, reveye; de fwa Kris la jwenn yo ap dòmi.\n\nPa gen dout konjonkti peyi Ayiti ye egzije pou w, sitou Paleman an, pote atansyon a sa kap fèt. W va eskize nou si rapèl Ayiti gen oun pase long arestasyon chèf Leta-Nasyon an reveye Ayisyen kap dòmi. Nou pa di sa kapab fèt koulyeya, men nou senpleman pwente si w prefere  montre entè-koneksyon veye yo.\n\nSan pèdi tan nap tire oun premye konklizyon sou pwopozisyon gade; ki se, enterè nasyonal se zafè, osnon konsène Ayisyen. Entè-jwèt la se: “Leta-Nasyon veye Ayisyen e Ayisyen veye Leta-Nasyon. Sa nou ankouraje w anvizaje se tokay enstitisyon e moun. Moun fè enstitisyon fonksyone, e enstitisyon fè Leta-Nasyon Ayisyen kontinye. Kididonk, enstitisyon fòme dapre lwa fondamantal. Esplikasyon sa a fèmen moun nan oun sèk limyè. Trajè, osnon sikwi, derape Mòn Wouj epi retou fèt anba Dlo Ble. Nan Ginen, Afrik mitik, senbolize lavi etènèl. Ble e Wouj, san kare blan, imaj miwa lavi. Dekoulè se louvèti ki pa defòme reyalite. Lespri 1803 pote karakteristik e pèsonaj endepandan oun jan yo etènèl. Nou konnen lavi pa fini poutètsa nou rekreye enfini nan memwa; ki vle di, nou konseptyalize karakteristik Lespri 1803 pote volonte aji pase bay jenerasyon pou yo pa bliye zansèt yo, ewoyis, e viktwa rezon sèten. Pratik retou selon Istwa ki fèt pami nou se zak moun ki brave lanmò pou lavi etènèl triyonfe. Se selon pwensip sila a Lekòl Ayisyen defini jeni, moun ki fè fas a danje, osnon sak kapab detwi nou, pou nou kontinye.\n\nMen Ginen! Petèt w tande pale de pèsonaj Afriken sila a. Li vle jistis reye ann Ayiti. Mete ansanm ak Lespri, ekri nan menm lang majorite mas Ayisyen pale. Jete mask blan kap fè w pè, pote zam fann fwa; gade nanm w, ki anfèmen aspè kilti siyifikatif Afrik, e aji pou wale Annavan! Annavan!\n\nByen vit nap admèt agiman sak te fèt nan pase pap konvenk anpil moun poutètsa nap chèche plis akò. Nou sipoze gade se oun Modèl Chanjman Kolabore. E pou kore agiman an nou pral montre gade enplike aprann ansanm.\n\nLi ta sanble Ayisyen anjeneral dakò se demokrasi yap aprann. Enben nap senpleman\nraple Delhomme, youn nan Pyone Literati Ayisyen, pase karyè li ap anseye Ayisyen demokrasi. Tandiske leson nou aprann nan Se konsa Tonton pale Price-Mars ekri; rezilta travay Delhomme mèg, mèg anpil. Price-Mars remake pyone sa a pat makònen santiman li ak pa epòk li tap viv; sèn li tap dekri pat reflete peyi Ayiti; karaktè e pèsonaj yo pat peyizan, ewo endepandans; andènye, li pat karese cham fanm Ayisyen.\n\nSe sèten elèv Lekòl Ayisyen pito Mèveye konnen Price-Mars, you nan prensipal ekriven Mouvman Endijenis Literati Ayisyen, te pase zèv Pyone demokrasi tès Lekòl Patriyotik Literati Ayisyen. Oun tijan tès la pat jis piske Pyone yo vini avan Patriyòt; ki vle di, pa gen fason pou Delhomme te okouwan pwopozisyon Nau te fè pou Ayisyen gen siksè.\n\nJodi a, pinga moun di nou opoze demokrasi nou jis montre li pa pase tès Nau pou Ayisyen gen siksè. Sepandan, nou senpleman nye doktrin libète e tewori separe pouvwa tyèk e balans, pou nou pale verite, san w pa bezwen verifye, Ayiti renèt pito Ayisyen pran nesans nan toubiyon, ki mele kilti twa pèp. Kididonk, nou bay emisfè lwès lan pwòp valè li e se nouvo valè pou w wè. Sa mande pou w ranvèse jan w gade reyalite. Jis paske nou obsève demokrasi se ansyen modèl pa vle di lap chanje. Dayè, nou konsyan w pa chanje oun modèl jodi, demen, apredemen, elatriye, w jis sispann pito w senpleman kanpe.\n\nAn nou konsidere, Pa egzanp, “De mousketè kap tire epe. Li enposib pou sak manke lòt la korije kout epe ki manke a” (Bohm, 1985). Se menm jan pou sèvo ki manke reyèl la. Li enposib pou eksprime tewori sosyal.\n\nPakèt pansè Ayisyen deja pale sou nesesite pou ranvèse Fransè a Kreyòl; ki se, oun premye etap. Apre yo di se pou w ale nan sosyete la. E dèke w rive nan sosyete la gade sa kap fèt wap wè sa ki pa fè sans, sa ki enkoyeran lap chanje nan kreyativite. Se oun chanjman san pè li chanje osnon ranvèse nan panse. Yo di sèvo se oun fòm enèji li pa kreye, li pa detwi, e enèji se menm a esplike, siyifi, vize, elatriye.\n\nGade! Ayisyen andwa tankou rat nan kaj epi oun nouvo esplikasyon bay li fòs pou li travay. Imaj mantal retounen sou reyalite rann moun oto-detèmine; yo aprann ansam sa pou yo fè; e, yo fè li san kòmandè.\n\nDènye analiz, nou wè se mantò lè zòt di: w bezwen li pou metrize enstitisyon, pwòp tèt w. Men li bay manti ak anpil souplès sitou li itilize lajan. Dapre nou, oun moun osnon pèp gen dwa bay lòt kichòy tankou legasi istorik e tradisyon valè pase lajan. Nan moman ensètitid sila a, moun kap kontinye fè chimen yo nan mond lan se moun kap kapab demontre sètitid, fyète, e bravou. Istwa, e Kilti Ayisyen pase lwa e oralti pou nou anseye lòt moun ak vize pou mete kanpe Altè-Mond.\n\nGen lontan nap gade karaktè endepandan tan-espas, jodiya fòk yo vini etènèl nan lavi nou. Pa egzanp, nou fonde nasyon; nou esplike linivè nan relijyon, langaj, kilti, elatriye; e, nan rityèl nou desine, osnon reflete, kòsmòs la, epi nou fè lespri pale. Kididonk, nou dekri linivè jodiy a nou dwe rebati Ayiti.\n\nAbilite pou w fè pi byen pase nenpòt zòt se wè sa ki enfini nan w. Dapre lwa e oralti sa kap fèt esplike. Tank w ap esplike se tank esplikasyon ap pwopaje. Nou wè pou pwopaje siyifyi pwodiksyon. W andwa pap pwodwi epi esplikasyon chofe imajinasyon pou w travay. Nou pa gen dout lanati seleksyone Ayisyen kreyatè e pwodiksyon atizay ap bay rezilta Ayiti pwospè, rich. Kididonk, Ayiti dwe pwodwi pou li ekspòte e ekspòte pou li viv.\n\nDorenavan se pou Leta Ayisyen pran sa an chaj. Gen twò lontan Leta Ayisyen pa ankadre, sipòte sektè pwodiktif anndan peyi a. Petèt peman dèt la te egzije pwodwi kafe, men jodi a pa gen akò konsa. Dayè, se sèl nan domèn kilti e atizay Ayisyen abilite pou fè konpetisyon ak zòt. Kouman pou sa fèt? Nap pwopoze Leta Ayisyen gen wòl detèmine distribitè, aksè a mache eksteryè, sibvansyone reklam, tabli rechèch e devlopman nan Lekòl, Inivèsite, elatriye.\n \nPou apreyande objektif reyalite nou itilize tokay lavi; ki vle di, menm dedouble nan parèy li. Pwovèb Ayisyen siyifi: “Mèt kò veye kò.” Lè w sijetize esplikasyon sa a li vini objektif; e, kò w fè kò ak reyalite li vini objektif. Gade mwen, map gade w; vle di, nap gade reyalite e nan gade nap wè kote li pa fè sans; wè kote li enkoyewan li va chanje, chanjman san pè, nan rityèl, osnon repetisyon reprezantasyon modèl pou aprann ansanm. Esplikasyon sila a, entè-jwèt prensip e pèsonaj, pou pi egzak lespri monte chwal, anbrase kont, oun jan enfini. Nou wè gen oun seri konsèp lè w apreyande w parèt gran. W tale pou zòt parèt; koulyeya, w retounen paske lavi Ayisyen menase.\n\nDoumafis Lafontan\nManm Près Kolektif Trileng, Rezo Kiltirèl Tanbou,\nAsanble Atis Ayisyen nan Massachusetts, e Pèspektif Pan-Afrikanis.\n10 Janvye 2007\n\nGran Rivyè Dinò, vil kote Dessalines leve kanpe pou tout Ayisyen viv Lib nan peyi Endepandan!\n\nDoumafis Lafontan\nApril 2012\n\nCarnaval\n\nAne 2012 make 300èm Anivèsè fondasyon vil Gran Rivyè ki sitye nan Rejyon Nò Ayiti ki pataje Il lan ak Repiblik Dominiken a lès. Nou imajine Rejyon Nò an gen on pase cho a koz Kap Ayisyen selon plizyè rapò sou Sen Domeng Kolonis te tabli kòm sant Koloni Sen Domeng. Anfèt, istoryen dokimante sòlda, sou zòd Bookman Dutty Lidè Revòl Jeneral Esklav nan mwa Dawou 1791, te prèske boule Kap Ayisyen plat.  Se apre batay 1791 lan, pou pèmèt Ayiti jwi wòl peyi Endepandan, istoryen premye remake Jean-Jacques Dessalines, Kòmandan Anchèf Lame Endijèn ki kouvri tèt li ak glwa diran batay nan Vertieres 18 Novanm 1803, on viktwa desizif nan lagè pou Ayiti te genyen Endepandans.\n\nMalgre nou pa jwenn anpil enfòmasyon sou Jean-Jacques Dessalines, Fondatè Wayòm Ayiti Konstitisyon 1805 lan konsakre Anperè Jean-Jacques 1e, nou kanmèm rive dokimante se moun Gran Rivyè Anperè Jean-Jacques 1e ye. Se sou “Habitation Cormier” nan Gran Rivyè Jean-Jacques 1e pran nesans 20 Septanm 1758. Notab nan Gran Rivyè rakonte diran on vizit Anperè Jean-Jacques 1e t ap fè nan vil Gran Rivyè li te fè rache on pyebwa Kolonis te konn itilize kòm youn nan zouti tòti; nou vle di, yo te konn mare zansèt yo nan pyebwa sila pou bat yo. Nan plas pyebwa sila a Anperè Jean-Jacques 1e te fè plante on Sabliye pou nou pa janm bliye trajedi imen esklavaj koze.\n\nSan dout Anperè Jean-Jacques 1e se pitit Gran Rivyè ki rive nan piwo somè istwa, men nou p ap bliye pakèt lòt gran tèt tankou Desaix Monereau, Jean Baptiste Chavannes, Jules Solime Milscent, Louis Mars, Wilson Prévilor, Rénold Métellus, Georges Michel, D. Ita Lafontant, Franklin Guerrier, e Jean Price-Mars mèt ide, “Lekòl Endijenis.” Dapre achiv nou konsilte Price-Mars pran nesans Gran Rivyè an 1876, e li te bay tèt li tach esplike vokasyon lelit lan. Price-Mars ekri “Ainsi Parla L’Oncle,” san dout liv ki pèmèt Ayisyen viv ere e kilti nasyonal lan fleri, epi fè Leta Ayisyen ranmase karaktè endepandan li.\n\nPou listwa n ap raple “Mouvman Endijenis” lan se on repons dirèk a echèk repibliken Ayisyen ki kondui nan Okipasyon Ameriken derape lane 1915 jouk lane 1934. Mouvman Endijenis lan te gen plizyè lòt tèt k ap panse tankou Emile Roumer, Normil Sylvain, Antonio Vieux, Jacques Roumain, Carl Bourard, Jacques Stephen Alexis, elatriye.\n\nPeyizaj Rivnòdè\nGran Rivyè, vil kote on bann gran tèt k ap panse ki leve kanpe pou fè lavi kontinye pami nou, merite on komerasyon nan menm mezi ak Ewo Lame Endijèn, ki fè libète triyonfe pou Ayiti pran endepandans, e Savan Lekòl Endijenis, ki parèt ak pèspektif Ayisyen, Entèdepandan e Imen.\n\nNan orizon istwa, li posib diran selebrasyon 300èm Anivèsè Sainte Rose pou tout pitit Gran Rivyè fè on feso pou erije “Mize osnon Moniman Memwa Esklavaj” nan emisfè lwès lan, an kolaborasyon ak UNESCO, on fason pou monn lan pa janm bliye destriksyon esklavaj koze jan Anperè Jean-Jacques 1e te swete. Anplis desa, nou dwe konsidere Trisantnè sila kòm on moman istorik nou pran pou lanse “Pri Ar Literè Price-Mars” pou rekonpanse chak ane nouvo savan “Lekòl Ayisyen.”\n\nAn konklizyon, nou konsevwa propozisyon de (2) pwojè ki mansyone nan paragraph presedan an kòm wòch angilè devlopman “Peyizaj Rivnòdè” pou atire Envestisè, Tourislokal, e Vizitè etranje nan Gran Rivyè Dinò, vil kote Anperè Jean-Jacques 1e te leve kanpe pou tout Ayisyen viv Lib nan on peyi Endepandan.\n\nDoumafis Lafontan\nPropozisyon pou 300èm Anivèsè Sainte Rose, Grande Rivière du Nord (Gran Rivyè Dinò), Ayiti\nApril 30, 2012\n\nGwòt de Platon\n\nDoumafis Lafontan\n\nBèl Antre\nSe paske Ayisyen ap viv eta ijan e enpòtan ki fè dirijan peyi an ap jere kriz de jou-an-jou1. Nan on lòt mo, dirijan yo tankou ponpye k ap kouri etenn dife pa si, pa la; bò isit, bò lòt bò.\n\nAnpil politisyen gen tandans di se Michel J. Martelly, Prezidan, Ayiti, ki koze pakèt kriz peyi an ap fè fas. Sepandan, obsèvasyon sila a pa pran ankont lòt kriz avan tankou grangou kloròks pandan administrasyon Rene G. Preval, ansyen prezidan Ayiti, ki lakoz Palman an te bay ansyen Premye Minis Jacques Edouard Alexis on vot non-konfyans. Kididonk, refleksyon sou sa k ap fèt ann Ayiti mande on apwòch pi syantifik pou pèse mistè ki antoure difikilte Ayiti ap fè fas.\n\nRepiblik Ekstèminatris & Otoritè\nNou pa kwè nou antò pwente Ayisyen p ap mache ak tan Ayiti piske li pa sanble dirijan yo respekte prensip ewo Lagè Endepandans etabli. Tandiske li klè nan nivo nasyonal lan pa gen okenn aktivite pwograme ki fèt nan lè yo prevwa. E konsekans reta pa nonpli sanble konsène pensonn memlè gen kèk pèsonalite ki denonse non-respè pou lòd etabli. Egzanp pi konkrè, venn senk an apre majorite Ayisyen vote Konstitisyon an, peyi a toujou ap fè fas a lwa tranzisyon. Sepandan, on analiz pi pwofon prouve gen sikonstans Ayisyen sètoblije respekte e suiv kalandriye alalèt. Pou plis prezisyon n ap di, ankèt sou Animis Afriken (nan pale popilè yo rele Vodou) revele lè Ayisyen gen pou l al bay lwa manje l ap kite menm travay nan Boston pou li rantre ann Ayiti nan dat seremoni lwa a dwe fèt. Evidaman, nou devan on fenomèm kiltirèl ak tout may li ki fè nou mache sere, nou vle di depreferans serye. Dapre Èzili Dantò, Vodou pa on relijyon se pito fason osnon mòd vi Ayisyen. E pou Kretyen n ap raple Laennec Hurbon di: “Menmsi ou pa pratike Vodou ou se Vodouyizan,” epitou Felix Morriseau Leroi lonje dwèt jouda sou kèk Ayisyen k ap pale Vodou mal epi fon anndan lakay yo gen gwo ogatwa2.\n\nNou pa gen dout, nan Kad Politik, Ayisyen pa mèt tèt li. Rezon an senp, n al nan baz Politik e la nou wè se Grèk yo ki vini ak pratik Politik. Ò pakou Grès ak Ayiti sanble, men yo pa menm. Se vre esklavaj te egziste sou teritwa Grès e Ayiti, sepandan evolisyon diferan group sosyal sou de teritwa yo pa menm. Jacques S. Alexis demontre: “Grès gen on kilti endividyèl, pèp Grèk lan p at rive ini sou teritwa yo t ap viv lan. Tandiske Ayiti gen on kilti nasyonal, e zansèt yo te fè inyon.” Kididonk, aplikasyon Politik bay on estil lidèchip endividyèl ki pa apropriye ditou ak tan-espas n ap viv lan. Dayè, estil lidèchip sila a, ki makònen ak on chèf leta ki konnen tousa l ap fè, gen solisyon pou tout pwoblèm, tout peyi a depann de li pa janm vrèman pote bon rezilta. Anfèt, venn senk dènye ane yo make ak entèvanson dirèk diplomat, militè e sekirite-paramilitè Etazini nan egzil ansyen prezidan Jean-Claude Duvalier e Jean-Bertrand Aristide. Sa ki pi rèd, dènye kou deta a kondui a on Misyon Nasyonzini ann Ayiti (MINUSTAH), finalman tout peyi ap mande MINUSTAH rache manyòk li.\n\nMenmsi Alexis rekonèt gran tèm Grèk yo pote nan monn lan, li ankouraje nou dekouvri nouvo tèm osnon pwòp esplikasyon nou. Pa egzanp, apre Jean-Jacques Dessalines deklare Ayiti endepandan 1 Janvye 1804, li di “Pèp lan pa dwe depann de on lidè piske lè m te rantre nan goumen se sou pèp lan m te depann.” Dapre nou nonsèlman pinga Dessalines bay lan apropriye, li montre on lòt dimansyon lavi pou Ayisyen kontinye fè chimen yo nan monn lan. Ò Jodi a pa gen dout libète etranje ap pwone pou l fè sa li vle nan monn lan mete kontinyite an danje e lavi an peril.\n\n“Aya Mbumba! Malè ap rive moun nan moman danje ki pa leve kanpe.” Se nan fason sila a Tayino yo te sonnen lanbi pou anonse lavi menase pa etranje ki te anvayi e okipe Ayiti. N ap mande, jodi a èske Ayisyen p ap fè fas a Envazyon (Òganizasyon Non-Gouvènmantal, Misyonè, Diplomat, elatriye) e Okipasyon (MINUSTAH)? Malerezman, Ayisyen kole nan chema klasik (Grès, Wòm, Ewopeyen, Etazini) ki pa gen anyen pou wè e ki pa gen okenn rapò ak mòd lavi nou. Kididonk, nou pa etone wè apa Dessalines okenn chèf leta Aysisyen pa mèt tèt yo piske chak endividi sila yo anba dikta Okipan. Fè etonan, Okipan tèlman odasye pa mwayen laprès etranje yo pran abitid rele chèf leta Ayisyen diktatè. Nou konprann jwèt lan, si Okipan rive deflete vrè wòl yo osnon twonpe rega Ayisyen pou nou pa gade sa y ap fè, n ap kenbe abitid blame youn, lòt san nou pa janm “monte tèt dlo” pou sispann desann tèt nou, kilti nou, peyi nou, elatriye3. \n\nPèmèt nou site on lòt ka kote Okipan an ap twonpe vijilans Ayisyen. Dènyeman, Washington pibliye on rapò akablan sou fonksyonman Police Nationale Haiti (PNH)4-5. Dapre rapò sila a, ajan PNH koze on pakèt ka vyolasyon e abi dwa moun tankou ekzekisyon somè osnon ekstrajidisyè, tòti, bastonad, arestasyon abitrè, detansyon ilegal, elatriye. Dapre nou, rapò sila a enkonplè piske rapòtè etranje yo sèlman lonje dwèt sou konpòtman abitrè ajan PNH, san yo pa analize sistèm lan. Pou listwa, n ap raple se menm Washington k ap mennen ankèt sou PNH, an 1995 ki mete anplas tip Polis Konstabilè y ap blame pou vyolasyon dwa moun jodi a. N ap mande èske Washington pa responsab pou represyon ki dokimante nan rapò sila a piske Washington etabli PNH kòm on fòs represif, bra ame Leta Ayisyen? Dayè, Washington fin depafini Leta Ayisyen ak plan Newoliberal ki egzije privatizasyon antrepriz Leta, zòn franch nan Plèn Maribou, Caracol ak lòt yo poko bati, eliminasyon tariff, mache lib, elatriye.\n\nMèzalò se ki objektif Ayisyen? Majorite mas lan, ke ajan PNH yo fè pati, gen objectif klè: “Leta a se on Leta Kraze Zo, on Leta Piyajè li nesesè pou chanje l. E chak fwa majorite mas lan pran aksyon konkrè pou chanje Leta Piyajè, Leta Kraze Zo sila a nou jwenn Washington kanpe ankwa kont majorite mas lan. An 1915, Washinton debake militè, sòlda reprime rezistans popilè Charlemagne Peralte e Benoit Batraville t ap Mennen, militè Meriken te rive twonpe Rosalvo Bobo, lidè Kako. Okipan Meriken reprime ak kout zam fann fwa revòl Kako, Pikè, e tout mouvman chanjman anndan peyi a. Sa k pi mal, avan Washington te sètoblije retire sòlda l yo Ayiti an 1934, Washington fòme enstitisyon ki bay Forces Armées d’Haiti (FADH) e an 1991FADH komèt youn nan kou deta pi sanglan nan Istwa Ayiti, e finalman an 2004 Washington manniganse jouk li reyokipe peyi an ak MINUSTAH ki koze dèmilye vyolasyon dwa moun, ansanm ak epidemic kolera k ap ravaje moun pòv anndan peyi a.\n\nDevan tout fè sila yo, nou pa gen lòt chwa ke tire konklizyon Washington lakoz kawo total tout obsèvatè objektif dokimante ann Ayiti depi prèske san tan. Men atansyon, selon Kwantòm Mekanik nan kawo gen on lòd6; nou vle di, Washington se lòd dezòd k ap fèt ann Ayiti. Pa egzanp, diran envestigasyon palmantè t ap mennen sou nasyonalite chèf leta, li klè pou tout moun se anbasadè Washington ki gen dènye mo. Dapre nou, ka sila a se on egzanp konkrè Washinton se lòd nan dezòd ann Ayiti. Ka a grav piske twa branch pouvwa, selon Doktrin Libète e Tewori Kontra e Ekilib, p at rive fè akò komen pou solidifye enstitisyon Leta anndan peyi a. Nan ka sila egzekitif e palman pèdi otonomi, nou pa menm bizwen pale de branch jidisyè an ki pa fonksyonèl. Dènye analiz sila a montre sistèm yo rele Enperyalis Washington an chaj koulye a se sous tout kriz ann Ayiti. Kididonk, li lè, li tan pou Ayisyen fokis sou vrè koz latroublay ann Ayiti olye yo chita ap chire pit antre yo, tandiske lenmi peyi a ap opere ouvètman san pensonn pa kontrekare Plan Lanmò Washington pou Ayiti7.\n\nSizoka ou pa rive sezi siyifikasyon Politik Ajisteman Striktirèl (PAS) peyizan nan Papay rele Plan Lanmò, n ap akouraje ou obsève ki kote presyon Ayisyen ap sibi sòti, pa egzanp tansyon ant fanm e gason; blan e nwa, oryantasyon seksyèl (tankou etewoseksyèl, omoseksyèl, lesbyèn, elatriye); sivilize e primitif; rich e pòv. Ò pifò Ayisyen dakò nou anfas on sistèm k ap divize pour reye, mèt e seyè. Mèzalò ou dwe al chèche sous divizyon ann Ayiti. Nou pa gen dout, se Washington k ap simayen divizyon nan peyi a e rès monn lan. Pa egzanp, apre laprès anonse Barack H. Obama, Prezidan, Etazini, sipòte maryaj ant de moun menm sèks, on group moun menm sèks pran lari pou reklame dwa pou yo marye ann Ayiti. Fason Washington fè l, peyi a ap fè fas konstaman ak on seri reklamasyon dwa endividyèl san kominote a pa janm gen tan pou l adrese deman sosyal yo ki pi fondamantal pou efektye vrè chanjman ki kapab benefisye tout kouch e enterè anndan peyi a. Jan nou te di an dirijan yo tankou ponpye k ap kouri etenn dife pa si, pa la.\n\nKavman poem\nPoukisa tout moun sila yo ap mouri konsa? Pakèt moun ap mouri pou menm rezon Okipan an konkeri Afrik an 525 Avan Jezi Kris; komèt Jenosid kont Tayino e Arawak an 1492; etabli Komès Tri-Angilè esklav ant Ewòp, Afrik, e Amerik bò ane 1503; atake prèske tout peyi nan Amerik Sid e Karayib nan ane 1900 yo, e koulye a bati gwo anbasad ak baz militè prèske toupatou nan monn lan selon Doktrin Monroe. Ann Ayiti, Okipan an viv nan liks sèlman vis kapab peye; kididonk, tiye moun se on vis e koulye a ou dwe konprann poukisa gen tout visye entènasyonal toupatou nan peyi an. Pou ou viv san vis, vle aji pou sispann tout kriz anndan peyi an se pou ou gen kouraj rache manyòk amè Repiblik lan, on pwogram Enperyalis ki kòmanse nan kontinan an ak Revolisyon Etazini an 1776.\n\nOkipan an, odasye li ye, trete Ayisyen lougarou, moun k ap lanse moun. Ò nou pa kapab imajine aktivite pi demonik pase vann moun jan sa te konn fèt nan Karayib lan ak Etazini. E pou plizyè obsèvatè, jounen jodi a Okipan transfòme esklavaj an men dèv bon mache pou fè izin, faktori, magazen, elatriye, fonksyone. Vrè dyab lan se Okipan an k ap panse, dirije e prezide lòd sosyal nan Repiblik lan selon levanjil politik e ekonomik ak pwomès Lespwa on vi meyè nan paradi san ou pa deranje sistèm lan. Levanjil se tibebe pou y al aprann sa, li klè apre ou mouri ou pèdi ajamè piske ou p at ap viv selon prensip Manman Lafrik; kididonk, ou p at Ginen ou p ap janm bon zanj.\n\nImajine ou ap viv nan on monn ki gen prèske 7 milya moun ladan li epi se Ayisyen ou ye. Fòk ou al reflechi mande tèt ou poukisa mwen fèt ann Ayiti? Men li pa sifi pou di ou se Ayisyen piske ann Ayiti gen bèt e gen moun. Se sèten nou pa bizwen raple nan Sendomeng, Kolon p at konsidere esklav yo se moun piske li te trete yo tankou bèt dèke li te reyisi retire bon zanj. Nou pral site on ka espesifik sou fenomèm fè moun tounen bèt.\n\nOn jou, nou on bann, reyini lakay on fanmi, t ap pale de Ayiti. Evantyèlman, konvèsasyon an debouche sou fenomèn mistè ann Ayiti, kòmkwa èske gen youn nan nou ki janm wè lougarou? Fè sèten Oralti Ayisyen chaje ak istwa, chante lougarou, chanpwèl, zobop, blengendeng, bizango, elatriye e san dout zèv literè pral rann istwa sila yo rigjd. Se konsa youn nan patisipan rankont lan pran lapawòl. Li rakonte kòm ofisye sanitè li te sètoblije mache lannuit. Se konsa on aswè li di yo lanse l. Epi li tande on vwa ki di bèt. Li reponn moun. Sesyon kesyon e repons sila a dire on titan. Apre li di yo demare l. Dapre, eksperyans sila a msye di li pa konnen si gen lougarou, men li kapab afime gen kichòy misterye nan peyi a.\n\nFè enteresan nou ankouraje ou anvizaje, sèke popilasyon an kwè genyen sosyete sekrè ann Ayiti ki kapab fè moun tounen bèt pou voye vann nan mache. Ò Ayisyen pa bizwen inisye pou pratike Vodou (Animis Afriken); kididonk, kote sosyete sekrè sila yo sòti? Nou pa konnen piske nou pa fè pati nan okenn nan yo, sepandan, nan kilti popilè Etazini nenpòt obsèvatè atantif kapab remake “Cowboys” gen abitid lanse bèf ak on kòd epi gen on latriye sosyete sekrè tankou “Tèt mò ak zo.” Dayè, anblèm pirat yo, n ap pale de “Flibustier e Boucanier” Francais an 1492 ki te vini okipe il Latòti, sitye nòdwès Ayiti, ak lòt pirat tout moun konnen tankou “Captain Morgan,” se on drapo nwa ak “Tèt mò ak zo.” Fè sila yo reprezante on pis enteresan ki mande plis rechèch pou etabli responsablite Okipan nan Krim Kont Limanite ki pa janm sispann depi Christophe Colomb te debake Ayiti an 1492.\n\nNou sèten, menm jan solèy klere devan nou, san viktwa zansèt yo nan Vètyè 18 Novanm 1803 Okap, Kolonis t ap fè esklavaj letènèl e kontinye priye espri sanginè, asasen, sanmannan kòm sen.\n\nJan ou wè lan zafè Endepandans pa on jwèt foutbòl pou on nonm ap kabre, fè fent, osnon mawonaj.\n\n“E! E! Mbumba, bon zanj! En! En!\nAyisyen vle aji ak entèlijans\nEkstèmine okipan an\nEkstèmine chòche sila a\nEkstèmine l pou lavi retounen pami nou.”\n\n“Koupe tèt boule kay” se modòd, pale klè, san anbigite, san konplèks Konbatan Endepandans ki fè Ayisyen moun. Zansèt yo sere on legasi istorik ki rann nou enkonfòtab nan Repiblik lan, ki make ak liks sèlman vis kapab peye. Nou pa fè pati ekip nèg ki pa pare al “kanpe nan bwa” e pa gen dout nou montre kareman, jan Dessalines di “Zafè Etranje pa zafè Ayisyen.” Anfèt, sitiyasyon kriz anpèmanans Ayisyen ap fè fas pa date jodi a. Se poutètsa nou dwe konkli, feso diferan gwoup Natif-Natal Ayiti lontan se on kout zèklè ki montre n ap viv nan gwòt kote ou sèlman apèsi pouvwa, lò, richès, elatriye8. Nou vle di, Dessalines, ki te wè koman pou li retire moun nan sistèm kolonyal esklavajis lan ki te kenbe zansèt yo nan esklizyon total, aksepte fè akò ak zòt tankou Alexandre Petion kòm Afranchi ki p at gen okenn dwa. Nou p ap janm sispan repete trajedi Ayisyen sèke Petion, nan konplo ak Christophe, Gerin elatriye, fè tiye Dessalines epi Petion reyantre Ayiti anba sistèm esklizif, Roger Gaillard rele Repiblik Ekstèminatris e Otoritè. Petion, Christophe, Gerin bay Platon rezon, si ou retire on moun anndan gwòt lan lè ou rive dewò nan limyè avèk li l ap tiye l pou l retounen viv nan fè nwa. Alegori gwòt lan t ap enkonplè si nou pa site on ka Afriken ki sanble ak Ayiti.\n\nTou moun konnen apre Thomas Sankara, ak asistan Blaise Compaore, fin kondui peyi a nan endepandans li chanje non pey an, li rele l Burkina Faso. On titan apre etranje pwente Burkina Faso pou antame negosyasyon ak Sankara osijè dèt Leta dwe Enstitisyon Finansye Etranje (EFE) tankou Bank Mondyal, Fon Monetè Entènasyonal, Bank Entè-Ameriken pou Devlopman, elatriye. Sankara reponn, gran ajantye entè-nasyonal yo, Burkina Faso on nouvo peyi endepandan pa dwe okenn EFE lajan. Okipan yo, devan fè akonpli sila a, te sètoblije bat zèl yo. Jeni Sankara sèke msye te wè klè; nou vle di, li te konnen ou pa dwe mete nouvo peyi nan sistèm ansyen tankou Repiblik. Sankara, briyan tankou lò, te reyisi retire Burkina Faso nan lòd mondyal kapital, konsiste ak dèt, defisi, inekite, elatriye. Malerezman, eksperyans Endepandans Burkina Faso dire on titan tou kout. Compaore fè tiye Sankara, koulye a Burkina Faso se youn nan peyi Afriken ki dwe EFE plis kòb.\n\nTande, n ap rakonte istwa vrè “Kavman.” Elas, jodi a koman pou ou fè rekonèt “Kavman” pami nou? San dout “Kavman” se moun k ap vin pale de valè Repibliken, Demokrasi, Privatizasyon, Kapitalizasyon depreferans Envèstisman Etranje se repons pou tout pwoblèm popilasyon ap fè fas. Sepandan, wazivte, vagabondaj, e lese grennen se karakteristik Repiblik okenn moun onèt pa kapab konteste. Èske alegori gwòt de Platon klè?\n\nToubiyon Ginen\nNou rive pèse prèske tout mistè eksepte onsèl, men li anndan ou. Kididonk, kle pou ou louvri mistè lavi nan men ou, jan Bookman Dutty, Ewo Lagè Endepandans Ayiti, di: “Koute kè ou ki rele ou viv lib.” Konnen ki moun ou ye!\n\nLè ou viv lib ou pa wè se nan men nou Ogatwa otantik, orijinèl, e esans pou lavi retounen pami moun, ye. Okenn panse pafè osnon ide fiks pa kapab pi bon pase sa bon zanj sere nan kò nou. Anfèt, se kò a ki sakre piske pa gen tèt san kò e dèke ou wè tout kò a sen, pa sèlman lespri, li vin posib pou devlope kilti nasyonal lan ki asire lavi kontinye chimen li pami nou.\n\nKonfliyans Kiltirèl\n\nDoumafis Lafontan\n\nAgangou\nAyiti ap fè fas a kriz ki date plizyè dizèn ane, anfèt sikonstans malouk sila a parèt, kòmkwa Ayisyen pa posede abilite pou rezoud pwoblèm peyi a. Sepandan, lè nou gade byen, nou wè Ayisyen pa ankoz, se modèl ekonomik lan, kapitalis ki an kriz. Prensipalman, pwodiksyon enèji nan baz sitiyasyon dezas mond lan ap fè fas, ki evidan pa on seri pwoblèm tankou kriz bidjè nan Etats Unis (E.U.) enbalans echanj koze; Europe, ak peyi tankou Portugal, Italie, Grèce, Espagne, k ap fè fas a fayit; faktori enèji nikleyè Fukishima, andomaje diran tranbleman tè nan Japon, k ap kontamine anviwonman mondyal lan; e echèk ekonomi mache, Ayisyen rele Plan Ameriken pou Ayiti ak tout lòt peyi sou latè.\n\nPa dwe gen okenn dout, nan etap kriz n ap viv lan, se responsabilite chak Ayisyen pou chèche pote altènatif a pwoblèm sosyal yo ki pa san solisyon. Nan sans sila a, Camille Chalmers, Sekretè Egzekitif, PAPDA, ap klewonnen “Oun Lòt Mond Posib” depi lontan. Jodi a, apa travay akademik sila a ki enpòtan anpil, se viv modèl Lòt Mond lan ann Ayiti ki pi apropriye pou solisyone diferan difikilte, tankou mawonaj ak debwazman e erozyon ki koze inondasyon dèke lapli tonbe.\n\nSe vre gen plizyè liy panse osijè fondasyon Ayiti Kiskeya1, sepandan, n ap mansyone sèlman de nou konsidere prensipal. Premye an, se Enstriksyon Kretyen, frè Katolik anseye, ki di se Revolisyon an France ki t enspire esklav nan Sendomeng pran zam pou libète. Dezyèm lan, se Lekòl Ayisyen ki di Lit Endepandans presede revolisyon Fransè (Fourchard 1988). Li pa etonan pou pensonn lekti d Ayiti chak lekòl yo pa menm, e rezilta rechèch ekriven de diferan lekòl yo varye. Pa egzanp, frè Nau yo, nou konsidere prekisè Lekòl Endijenis nan Literati Ayisyen, kategorik sou kontni pou Ayisyen gen siksè, tandiske ekriven ki suiv kouran Academie Francaise zèv literè gwoup sila a make pa diglossie.2\n\nPou nou, se Konfliyans3 ant Endijèn Ayiti (e.g., Tayino, Arawak, elatriye) e Afrik depreferans Alkebu-Lan (e.g., Arada, Nago, Ibo, Kongo, Dawome, elatriye), Alexis4 dekouvri ki apriori tout esplikasyon viktwa Lame Endijèn ann Ayiti. Merit e grandè Alexis remakab nan fòm konfòm li montre pou mete kontni zèv literè; ki se, ekri nan menm lang pèp la pale, “Realisme Merveilleux,” Alexis di ki fè pati reyèl, sosyal lan.\n\nKanatsiohareke, ka on etid\nChak ane nan Fonda, New York, E.U., Kanatsiohareke ofri espas pou Konfliyans, ki pèmèt oun bann moun fè eksperyans viv andeyò, kanpe nan bwa. Diran Konfliyans lan, moun aprann fondamantal lavi andeyò, pa egzanp, transpò kamyon ki mache ak lwil yo fin kwit manje; itilize elektrisite ki jenere pa bisiklèt moun pedale; kiltive pwodui agrikòl òganik; manje pwodui ki pa bizwen kwit nan dife; pran responsablite pèsonèl pou fè kominote a mache byen, kòmsadwa; onore e respekte teknik endijèn natif natal rejyon ès, lwès,\n\nKonfliyans poem\nToudabò n ap di li pa nesesè pou pale de dezas ankò piske nou rantre nan on Lòt Mond k ap dire odela epòk n ap viv lan. Li sèten Lòt Mond sila a vini ak pwòp defi li, sepandan tach yo pa parèt tankou mistè paske nou konnen karakteristik Lòt Mond sila a, e savwa li fè vi nou pa ni di, ni fatigan, li bay espas-tan pou plezi gaye. Kididonk, lè nou suiv Alexis, nou wè apwòch n ap aplike a pa gen anyen pou wè ak ideyal, jeni, ewo, jezi k ap vini sove nou, osnon mond lan. Menm jan ak on pati nan zansèt yo ki t sètoblije kite faktori, plantasyon, e bitasyon pou ale viv lib nan mòn, noumenm tou nou dwe deploge elektrisite, gaz, petwòl e kite sistèm ki vle rann nou “Esklav Salarye”5 pou tout vi nou. Kouman sa pral fèt?\n\nNou pa dwe fè anyen nan chans, pa ezanp, mande kominote entènasyonal lan on chans pou Ayiti nonsèlman se betiz, men se on lachte. Prensip sila a kòrèk lè nou pran an kont se pat chans Jean-Jacques Dessalines t ap pran lè li t deklare Ayiti Kiskeya endepandan.\n\nSan dout on lektè atantif deja idantifye diferan konponan ki fè deploge e abandone faz kwasans, ak kriz kapitalis e imanitè, echèk ekonomi mache, leta echwe,” posib. Viv andeyò, pa nan sans pejoratif6 ekriven ki dekalke modèl Francais esplike, jodi a reyèl piske konfliyans kiltirèl, derape nan Mòn Baworiko ak Kasik Anri ki t resevwa zansèt ki t sove kite esklavaj nan Koloni Sendomeng,7 toujou ap pwopaje ant natif nataf rejyon ès e lwès. Se pa devinèt, ni se pa polemik nou vle fè, etid sou Ayiti Kiskeya montre klèman aspè Peyi Andeyò pi siyifikatif ke Repiblik Pòtoprens. Pa egzanp, nou imajine tip achitetik Boyo t ap koze mwens lanmò olye de kay an beton, ki vin sèvi kòm vrè tonbo pou dè milye pwopriyetè diran tranbleman tè 11 Janvye 2010. \n\nSe sèten on ekspè kapab prezante agiman syantifik, tankou konstriksyon kay parasismik, pou endike avansman. Sepandan, pwen sila a rate gòl lan piske etap n ap viv lan on moun dwe fè sèlman sa tout moun kapab fè, tandiske rechèch syantifik yo limite a oun ti gwoup, pifò nan yo se Ewopeyen. E tizuit sila a pa aksepte transfere teknoloji pwòp ki kapab diminye ann efè rezilta negatif pwodiksyon resous natirèl yo.8 Konfliyans, n ap esplike, pèmèt on moun konsevwa lavi andeyò san melanje ak kriminèl k ap kontinye komèt krim kont moun, pa egzanp, eksplwatasyon, sibjigasyon, dominyon, anprizonman, elatriye.\n\nApre etap kite sistèm lan, ranvèsman9 se lòt mòso ki fè li posib pou nou viv lib “Andeyò Diskou” (Brown 2000) k ap eseye kouri pi vit pase limyè. Dèke langaj lan chanje, mal-edik-syon plizyè lang, pito mal-edikasyon nan on lang etranje, premye sous divizyon vini sèch, fini ajamè. Note se pa on kesyon chwazi, pito se Lekòl Ayisyen ki egzije pale Ayisyen pou mete fen nan alyenasyon pami popilasyon ann Ayiti.  Si w dakò li nan menm lang Ayisyen pale, w pre pou pwochen faz lan; ki se, ale an deyò e la ansanm ak moun andeyò w ap kapab rezoud dènye pwoblèm Ayisyen ap konfwonte (Laroche 1981).\n\nKanpe nan Bwa\nN ap di san rezèv Leve Kanpe nan Mòn Wouj, avan Revòlt Jeneral 1791 (James 1989), make depasman “L’Homme Economique” (Newland 2011). Ann avan, moun koulye a, gason tankou fanm, pran gaj pou demontre valè anndan k ale odela pwofi pou on tizuit envestisè, e konsomatè ki kapab peye konfò ak pwodui liksye.\n\nKanpe nan Bwa pa itopi, se pale klè devlopman otonòm pou moun viv lib e endepandan de tout sousou, pedan e malfetè ak magouyè k ap kritike orijinalite, otantisite, dinamis ki vlope valè pwòp lavi andeyò. Apa salte mòd pwodiksyon sivilizasyon pote, pifò moun anglobe nan on gran laperèz, on move prezaj mal-edik-syon. Èske gen dout piyaj pwodui pou kapitalis benefisye lakoz dezekilib k ap fè pifò moun chèche pwoteksyon Bondye kont fòs namtirèl yo ki parèt pi destriktif?\n\nDapre Ekriti Sen, sajès debite ak laperèz pou Seyè. Nou di non 77 fwa 7 fwa, li pa kesyon pou moun kontinye soumèt a Rèy Grandon. N ap di klèman, Rèy enpoze nan lane 1492 AD, ki t premye manifeste nan Mesopotamie an 525 BC, fini pap janm retounen pami natif natal k ap viv andeyò, kanpe nan bwa, san laperèz. Natif natal se bwa, menmlè yo reyisi koupe tèt bwa, tankou tèt Boukman, Konbatan Libète, Chèf Revòlt Jeneral 1791, teknik endijèn repouse paske rasin yo fon e anpil (Dorsainville 1987).\n\nGoumen kont zòt pa nesesè ankò, koulye a natif natal dwe aplike jistis e ekite sosyal pou ranplase mal konstitye an Code Esclave, Noir, e Napoleon10 ki t anpeche chak moun gen aksè a resous selon bizwen li. Se dapre kontinuite Code Napoleon ann Ayiti, nou konkli “La Loi” se dènye refij mons, tankou Christophe Colomb, e Donatien Rochambeau,11 ki t beyen nan san natif natal kache. An konklizyon, kanpe nan bwa chak moun suiv kè li ki rele li viv lib (Carruthers 1985). Fason viv sila a, menm apre konkèt, rete entak pou plis pase 500 lane.\n\nManifès Popilè\n\nDima Lafontan\n2004\n\nPères de la patrie\nToussaint Louverture - Jean-Jacques Dessalines\nAlexandre Pétion - Henri Christophe.\nhaitiglobalvillage.com\n \n\nBèlantre\nPremye Janvye 2004, Ayiti gen desanzan depi li Endepandan. Men rekonesans legasi istorik sa a debouche sou plizyè pwendvi, prensipalman ant de faksyon: youn ki te vle selebre pase glorye, e oun lòt ki pat vle selebre prezan degrade. Pou enterè Ayisyen nou enterese nan pwopozisyon sentèz rezilta Ayiti glorye e pipòv, nou pral demontre toutalè.\n\nAyiti, yon Paj Listwa\nNan Nouvo Mond lan, avan Ayiti, 1804, oun sistèm kolonyal-esklavajis tap taye banda, ki te gen ladan li oun aristokrasi nesans epitou po. Mas eksplwate, sou zòd Boukmann te revòlte kont sistèm sila a, e sou zòd Janjak Desalin te pran endepandans yo. Sepandan, move lang di liberasyon an pa pote okenn chanjman menmlè Frederick Douglas, youn Ameriken-Afriken ki te reprezante Etazini ann Ayiti nan ane 1800 yo, di Ayisyen aprann mond lan danje esklavaj e libète.\n\nPremye, annou konsidere pwendvi loksidan osijè fè istorik sila a. Nou wè yo te konsidere zansèt yo tankou brigan ki pat obsève lwa Kod Nwa Louis 14 te òdonen an 1685 ajoute lwa sèten yo pat dwe reyaji kont, konmsi yo te oun wou nan machin. Filozòf Ewopeyen akouche tout oun seri liv pou sipòte esklavaj, finalman pè katolik te preche levanjil ki kondane nan lanfè nenpòt nèg ki te revòlte kont esklavaj. Kidonk, lide esklavaj te predetèmine, legal e moral te chapant pou moun e sosyete nan omwen 3 kontinan Ewòp, Amerik e Afrik pou plis pase 300 lane.\n\nBritsoukou oun gwoup esklav parèt sou sèn politik nan Sendomeng; yo deklare moun kapab enfliyanse e chanje kondisyon yo. Sa ki etonan, tankou kdans myèl, yo pratike dans nan seremoni lwa panteyon Vodou Ayisyen. Seremoni lwa te filtre lavi esklav yo nan Sendomeng e kolonis te eseye bare Vodou Ayisyen, yo dekrete entèdi, bay pinisyon, pandezon, elatriye, paske yo te di se nonsans. Sepandan, yo pat janm konnen kouman pou yo sispann Vodou Ayisyen.\n\nKoulye a, an nou egzaminen enstriksyon pi otantik, nou konnen, pa Boukmann, Chèf Revolisyon Sendomeng osnon Ayisyen, nan youn nan seremoni lwa avan Revòl Jeneral Esklav yo 23 Dawou 1791.\n\n“Bondye ki fè solèy ki klere nou anwo, ki soulve lanmè, ki fè loraj gronde. Zòt koute Bondye kache nan nyaj. E la li gade nou, li wè tou sa blan fè. Dye yo a mande krim. Bondye nou vle byenfè, men Bondye ki si bon, òdone nou vanjans, li va kondui nou, li va ban nou asistans. Jete imaj dye blan ki swaf dlo nan je nou. Koute kè an nou ki rele libète.”\n\nLesansyèl, pawòl anwo an esplike toubiyon Boukmann osijè lit esklav kont mèt nan oun sistèm global kolonyal-esklavajis. Oun bò, gen oun lòd sosyal ki koze krim, pa egzanp, esklavaj. Lòd sa a Boukmann ankouraje nou denye li paske li ap fè nou soufri. Oun lòt bò, gen oun lòd moral avèk koutim verite e jistis, ki mentni estabilite sosyete e ekilib nan mitan moun. Ki se lè verite triyonfe jistis ranplase mal. Poutètsa, li te jis pou esklav yo chèche vanje e aji selon vanjans sila a, men nèg dwe depann de pwòp abilite yo pou reveye libète yo menm sèl gen desten. Ki vle di, esklav yo pat dwe rete tankou senp temwen nan sosyete kolonyal-esklavajis fòs envizib tap gouvène.\n\n18 Novanm 1803, Lame Endijèn sou zòd Janjak Desalin fòse Lame Espedisyon Fransè sou zòd Leclerc mete balèzam e degèpi san kondisyon pati Nò Ayiti. Alwè, viktwa sila a pat sèlman vle di fen koloni esklavajis, men tou nesans premye nanchon apre-repiblik. Pwen an se, tout goumen politik, goumen pou pouvwa, kaba piske pèp la souveren e se nan mitan pèp la aksyon pran.\n\nAnba pretèks lafyèv jon Ewopeyen eseye diskredi viktwa sila a epitou, move lang, yo di se te oun pak avèk dyab. Men nou pa gen dout plan batay Desalin te gen ladan li eklatman lafyèv jon ki te pral desimen ran Lame Espedisyon Fransè, e reyinyon aswè vlope nan Vodou Ayisyen te ofri kouvèti pou esklav diferan bitasyon òganize, santralize e fè ounsèl.\n\n1e Janvye 1804, Janjak Desalin nan mitan lame chanpyon deklare Ayiti Endepandan. Peyi Ewopeyen yo rapidman plase Ayiti annizolman. Evantyèlman, Janjak Desalin kouwone Anperè Janjak 1e. Men li derefize tabli liyen paske li te vle sèl nòb Ayiti. Janjak 1e entwodwi modèl biwo tè pou dirije jefò pou verifye tit pwopriyete, ki se, premye jefò refòm agrè, osnon reparasyon.\n\nRevolisyon Ayisyen, estrikteman palan, dekri lòd sosyal pa teyori espès souzimen filozòf te kapab konstri. An tèm pilaj, li dekri kondisyon moun nan nivo pi fondamantal (mas yo) istwaryen kapab fouye. Anfèt, nou postile (deklarasyon ki pa bezwen prèv paske verite li evidan), Revolisyon Ayisyen bay deskripsyon konplè kondisyon moun nan nivo sila a. Anplisdesa, nou kwè yun deskripsyon souzimen ki souliyen kondisyon pi konplè pase Revolisyon Ayisyen pa posib.\n\nRezon Revolisyon Ayisyen sèke li pèmèt nou esplike ki sa ki te pase lè kolonis te trete Moun Lafrik tankou byen nan Sendomeng. Avantaj swiv mannyè Revolisyon Ayisyen sèke li pèmèt nou predi rezilta plan newoliberal ki klase nèg kòm mendèv bon mache. Ki se, oun lòt fòm verite absoli dapre Ewopeyen.\n\nManifès Popilè 2\nDezyèm, an nou egzaminen reyaksyon lelit la pa rapò avèk Lespri 1803 diran konba Vètyè. Apre deklarasyon endepandans, lit pou libète sede plas a pretansyon kretyenvivan. Kolonis lage bèt yo nan lavi politik. Lelit militè Ayisyen cho pou yo jwenn onè e respè, rantre nan jwèt volontèman e 17 Oktob 1806, lelit militè a komèt oun koudeta, premye nan plis pase 25 kont diferan Chèf Leta Ayisyen, touye Anperè Janjak 1e. Sa nou envite w konsidere sèke lanmò Desalin siyifi triyonf patikilaris, osnon patikil, sou tèt ansanm. Kanta pou pwen sa a tousa nou kapab di sèke patikil byeze e etwat, li panche oun bò. San dout evennman nou ap asiste koulye a se siy patikil ap efwonde. Pou sa ki konsène nou, koudeta se peche, kèk move grenn manke sib. Sa ki te pimal pase mank sa a entèlektyèl Ayisyen te abandone tout jefò pou esplike trè osnon karakteristik Lespri 1803 Ayisyen te rann reyèl. Kidonk, mond lan toblije tann revolisyon 1848 la pou li taprann mas la kapab sèlman vin lib lè li posede mwayen pwodiksyon, e tewolojyen liberasyon nan lane 1960 yo ki te sipòte opsyon preferans pou pòv.\n\nApre koudeta divizyon layite nan mitan lelit militè ki te jwe gran wòl nan Endepandans Ayiti. Nan Nò Anri Kristòf tabli oun monachi (Fevriye 1807 a Mas 1820) avèk tout granpanpan ki akonpaye oun wayote. Wayote a te makònen avèk oun kòd travay, sistèm kat idantite e konstriksyon gran moniman, tankou Palè sansousi, Sitadèl Laferyè. Nan Lwès Aleksàn Sabes Petyon tabli oun repiblik (Mas 1807 a Mas 1818) avèk palmantè e gwoup presyon. Repiblik la te make pa lesegrennen e wazifte. Reyinifikasyon peyi a fèt avèk Boyer bò 1820. Men Lafrans te kontinye ap menase pwosperite e estabilite peyi a detanzantan yo te voye bato lagè nan limit dlo Ayiti.\n\nAn 1825, Gouvènman Fransè fòse Boyer peye oun ranson 90 milyon fran ki rann Ayiti premye repiblik ki te dwe oun lòt repiblik. Li te pran plizyè lane pou gouvènman ki te vini apre yo fini peye dèt la e sèvis dèt la.\n\nRezilta dèt la sèke leta te depanse resèt prensipalman pou dèt e sèvis dèt; yo prèske pat depanse anyen pou bati enfrastrikti, lopital, lekòl, elatriye. Kidonk, dirijan yo te kondwi Ayiti nan chimen ki denye noumenm kòm oun kolektif swadizan pou Ayisyen te kapab resevwa egalite endividyèl, ki se, ilizyon. Imitasyon te sèl règ, e yo te deklare krim nenpòt devyasyon. Se te epòk literati imitasyon, imite modèl Fransè.\n\nAlaswit lè Fransè te akòde 3 pousan Ayisyen enstriksyon lekti, osnon konesans, dezekilib ki te swiv la pat jeneral. Tilelit rich sa a te pran depale, ala oun bèl lang se lang Fransè, ala oun bèl syans tandiske mas la, bò kote moun kap depale yo, te konsève pou oun tan ekilib li. Poutètsa enstriksyon laji san poutan enstriksyon separe nan espas pratik natifnatal ki te resevwa aki apwopriye, depale lelit fonn vin vilgarizasyon li tou vin elaji, atravè Ayiti defèt Ayisyen ki vini pasif e aksepte ranvwaye nati nou, devwa posib nou, kilti nesesè nou.\n\nDèt avèk tout sèvis li te transfere nan City Bank lè anvayisè Marines Meriken bayonèt nan men pran Bank Nasyonal Ayiti daso e vòlè rezèv lò peyi a. Okipasyon Meriken te dire 19 lane (Jiyè 1914 – Dawou 1934). Franklin Delano Roosevelt ki te minis lagè nan administrasyon Woodrow Wilson fèdyòlè se li ki te reyekri Konstitisyon 1805 lan pou li te efase atik: “Okenn blan pa dwe retounen sou tè Dayiti kòm mèt osnon pwoprietè.” Desalin di ki se lwa fondamantal Ayiti.\nÒ Konstitisyon 1805 lan fèmen etaj konesans ki te rive nan piwo degre avèk Estati Dominyon. Tousen Louvèti te akonpli misyon istorik, li sede bay Janjak Desalin ki te pran konsyans mouvman konkrè reyèl Sendomeng nan lwa fondamantal la. Endepandans make oun nouvo etaj konesans, pa konsekan ansyen filozofi pat alamòd, li pat ap pral pwodwi okenn valè itil. Alwè, se nan filozofi depase sa a Anri Kristòf, Aleksàn Sabes Petion retounen. An nou bay plis esplikasyon, Tousen Louvèti tanbyen ke mal te goumen pou libète, li te rive pran lidèchip Sendomeng, nan sans sa a li te endispansab, men li te kesyon pou chanje lavi ginen pa lwa fondamantal, ki se, praksi sosyal la ki anglobe lit klas e aksyon kreyatris, e pratik endividyèl. Granmèsi lwa fondamantal la ginen pat ap senp espektatè ankò, epitou ginen te pral debarase avèk fo pwoblèm sipèstisyon, filozofi, egzistans, nan e pa aksyon revolisyonè ki te libere li totalman. Kidonk, pawòl Desalin se Manifès Popilè, li va vin langaj tout pèp la lè sosyete a reyini e otonòm. Lesansyèl, pawòl fondamantal e mouvman ki dwe gide Ayisyen se Revolisyon Ayisyen, dayè san teyori revolisyon sila a pap gen chanjman ann Ayiti.\n\nMalerezman, jodiya, kominote entènasyonal la avèk patnè nasyonal debouche sou konklizyon Ayisyen pa kapab pran desizyon entèlijan kantilsaji pou eli lidè osnon jere zafè peyi a. Koulyeya, yo pran gran traka pou fè sosyete Ayisyen rete bastyon mendèv bon mache yo vle li ye dapre doktrin avantaj konparezon, ki mande pou kenbe Ayisyen nan inyorans pipwofon oun fason pou yo jistifye esklizyon yo nan zafè Leta-Nasyon an. Ki pimal, jodiya, kolonis kenbe Ayiti kòm leson zòt pa dwe swiv. Alwè, fratrisid, mizè, elatriye, san manti sètifye gran echèk Ayisyen. Kolonis refere Ayiti nan ran Leta-Nasyon ki echwe, youn yo dwe plase anba reseptè pou Enstitisyon Finansye Entènasyonal administre.\n\nMen pwendvi sa a pa nouvo. Jakstefèn Aleksi, aprann nou sistèm semi-fewodal semi-kapitalis la echwe depi lontan, men leta kontinye fonksyone gras a charite sistèm kapitalis la. Sepandan, esplikasyon li an sèlman prankont kondisyon enfra-imen. Dekiprevyen vyolans Ayisyen kont Ayisyen? Tande byen pou reponn devinèt sila a nou site Frantz Fannon, otè Mizerab Latè, ki atribye rayisman nèg kont nèg a enpozisyon  kilti. Pwen an se, atravè Frè Enstriksyon Kreyen kolonis pase pwototip pa li ban nou. Alaswit pifò nan nou asosye demon avèk Ayisyen, osnon lòt moun nwa. Men alyenasyon pa enpozisyon kilti, anpremye te gaye nan mitan lelit, koulyeya, li prèske jeneral pami moun nwa. Pou Jean-Paul Sartre, mwen di w, enpozisyon kilti bay blan oun presans anpèmanans nan mitan moun nwa, ki vle di, blan an la menmlè li pa la. Meyè egzanp fenomèn sila a se relijyon senkretik la kote nou obsève imaj fanm e gason blan, loksidan di se dye, sen, gen oun plas ofisyèl. Oun fè nou konsidere ki an kontradisyon avèk enstriksyon Boukmann te pase avan Revòl Jeneral Esklav 22 Dawou 1791.\n\nAyiti Nèf\nNan paragraf avan yo, nou te makònen enfrastrikti ekonomi e sipèstrikti idewoloji pou nou te esplike sitiyasyon ann Ayiti koulyeya; ki se, de gwoup chèf, chak fòme avèk nèg e milat, kap goumen pou jwe wòl chèf nan sistèm semi-fewodal semi-kapitalis la. Nan goumen sa a lidèchip la, sousye de tèt li sèlman, toujou pre pou trayi, vann, majorite popilasyon an oun fason pou li jwenn estati, fo pwomès egalite. Zòt koute: nenpòt nan chèf sa yo ki ensiste sosyete Ayisyen dwe pwogrese andedan sistèm semi-kolonyal, semi-kapitalis la e pa mwayen koutim depase demach Politik konvansyonèl lan ap abouti nan chimen fèmen e yo ap vini prezidan diktatè, karismatik et medyòk nan Leta-Nasyon, Repiblik depase. Nou ensiste oun lòt fwa Revolisyon Ayisyen pase de pozisyon nèg pat moun e L’Ouverture refòmis a Desalin pozisyon radikalman nèf konsepsyon Dayiti e pèp Ayisyen.\n\nKoulyeya, nou dwe konsidere koup soufrans e jwa tankou moman tanporè piske sèl lanmò kondwi nan kondisyon pèmanan la moun libere detout matyè, nan sans pwòp mo a. Kidonk, nan limit istwa se lit klas bò laba li kondisyon chanje, e pase pòtay sila a se chimen ki mennen kominike ant de rejyon prezan e definitive; ki se, leson ensousyans zansèt yo anseye mond lan.\n\nInyon Ayisyen, tankou paradi pèdi, pap janm retounen soufrans vini make lavi Ayisyen. Alaswit Ayiti genyen to kondisyon moun ki piba nan Emisfè Lwès la. Dapre rapò Nasyon Zini, 2003, lavi Ayisyen pap depase 54 an, e sou chak 1,000 timoun ki fèt 70 mouri. Epitou genyen dyalektik Restavèk. Nou aksepte domestike pipiti Ayisyen menm jan Leta-Nasyon pipisan dominen Ayiti. Abitid voye timoun nou rete avèk moun pou rann sèvis se konbinezon. Pwen an, nou dwe sispann abitid timoun dwe travay pou li jwenn swen nesesè. Si timoun pa lib fiti Ayisyen pap otreman.\n\nSan dout pou nou sòti nan sèk malefik sila a se pou nou reyentegre mouvman konkrè reyèl pawòl Desalin eksprime, ki se, “pinga pèp la depann sou oun moun pou kenbe libète piske lè li te angaje nan goumen pou libète se sou pèp la li te depann.” Lesansyèl se pou nou fè sentèz rezilta, Ayiti premye Repiblik Nwa, e Ayiti peyi pi pòv, li mennen bò aksyon pou oun byen komen, ki se, leve defi povrete, mizè, nonsans, osnon enkoyeyans, nan inyon sakre; oun pèp kap aji ini, endestriktib e aktif.\n\nNou wè, diran Revolisyon Ayisyen, chèf parèt, chèf tonbe, men toujou gen dèmilye ki te pare pou pran plas. Anverite, se kole avèk pwosesis sila a; se la sèl nou kapab si nou ap manyen reyalite nou; se la sèl nou kapab wè objektif reyalite nou; se la nou kapab wè tèt nou; pèp granmoun tèt li, mèt resous li; se la konesans pozitif peyi nou ye. Ki se, tank Ayisyen ap eklèsi tèt li lavi li va chanje. Pa egzanp, se paske peyizan Ayisyen tap rakonte reyèl e sosyal lavi yo nan kont Kreyòl, ekriven Ayisyen vin pran konsyans kòmanse ekri an Kreyòl. Pèp Ayisyen va ale de viktwa, 1804, a viktwa, 2004, a viktwa, 2054, a viktwa, 2304, a viktwa, 2804, nan pwosesis sanfen. Mond lan va gade pèp Ayisyen kap chante, danse sou kòd rèd egzistans.\n\nAnkonklizyon, nou ap pwopoze pou pèp Ayisyen prepare miltirelasyon, atikile oun powetik liberasyon, deside kalte relasyon nou vle kenbe avèk Loksidan, minorite elitis, epitou dakò pou pataje tè, richès, byen, elatriye, ant tout pitit peyi a.\n\nNou ap ankouraje Ayisyen pou nou konte sou pwòp tèt nou, pwòp abilite nou pou nou retabli ekilib ant noumenm e anviwonman nou dabò alaswit ant noumenm san entèvansyon osnon medyason blan, oun pwopozisyon ki difisil pou pran lè nou teni kont yo akize de rasis nenpòt moun ki plede pou pwopozisyon sa a (Glissant).\nRenovasyon iben pa seksyon kominal\nJesyon fatra kaymoun: separe fatra dekonpoze e nondekonpoze pa seksyon kominal\nTabli jaden kominote pa seksyon kominal\nFè konpòs pa seksyon kominal\nAtikile politik enèji pou peyi a\nEtabli pak nasyonal\nRefòm agrè pou relanse pwodiksyon nasyonal\n \nNou dwe konnen prezan pa definitif pou nou kwape alyenasyon e deside kouman sosyete annou ap mache e mete fen oun fwa pou tout nan sityasyon diglosi, akselere ayisyanizasyon avèk lang Kreyòl, defini nosyon valè e chwazi valè, aksepte chanjman kapab sòti nenpòt kote, e ankadre e asire devlopman atizay.\nEvite repetisyon li pa nòmal, pa egzanp koudeta\nAmelyore tradisyon annou pa Etid Ayisyen, oun pati Etid Afriken\nAsire endepandans jenerasyon kap vini\nAlphabetize analfabèt\nSipòte Sèvis ekimenik\nEkzekisyon deklarasyon byen pa fonksyonè leta avan e apre fonksyon\n \nAfimasyon imanite pigran pase adisyon sektè ekonomik nan nouvo lòd mondyal.\nMentni kilti nasyonal\nPratike echanj jis e entegral\nAfime dwa pou kopye\nSipòte panse otonòm\n\nPale Fransè pa vle di lespri\n\nAvangou\nLa sirène\n\nTout Ayisyen konnen, apre lapli Lasirèn al bwè dlo nan sous. La oun moun ki atantif gen posiblite pran kouwòn bèl sèpan sila a. E si moun lan rive fè sa san sèpan an pa kenbe li epi moun sila a remèt kouwòn lan byen vit. Enben Danbala ap kouvri li ak lò, richès, pouvwa, elatriye. Vèvè, lwa Panteon Vodou sila a siyifi Kolektif Ayiti zansèt yo lite pou fonde ki, dapre James, se oun Paj Istwa lemonn dwe aprann. Tandiske nou dakò edikasyon nesesè; sepandan, nesesite a pou Ayisyen dabò. Kididonk, se tach sila a, nou bay tèt nou dwa kòm Ginen e devwa kòm chèchè akonpli.\n\nIstwa Kolektif\nN ap santre esè a sou Istwa, patikilyèman definisyon mo sila a ki nan vokabilè pifò moun ann Ayiti.\n\nSan dout Istwa gen plizyè siyifikasyon men lè nou gade Ayiti nou wè se lit Ewopeyen kont Endijèn Ayiti e Afrik; ki vle di, lit ant plizyè gwoup sila yo pou resous natirèl detèmine sosyete Ayisyen ap viv. Li enpòtan pou note, apa de lit klas, genyen plizyè lòt kòz tankou administrasyon, fòs ame, ibanizasyon, elatriye ki se diferan faktè ki gen enfliyans sou moun ann Ayiti.\n\nNan twa zan, Ayisyen pral pase Santan okipasyon militè pa fòs etranje. Venn senk dènye ane yo t on reyèl lit pou pouvwa tankou “rache manyòk, coup de force, e grenn nan bouda,” ki kondui nan on seri entèvansyon ak militè Ameriken an 1994, e MINUSTAH, on Fòs pou Lapè Nasyon Zini te debake Ayiti an 2004. Sepandan, analiz preliminè pa sanble demontre evidans politik pote bon rezilta piske se on sèl prezidan ki reyisi konplete de manda dis lane, nan on entèval senk an pou chak manda.\n\nSouvan nou tande yo di, anndan chak Ayisyen gen on grenn makout, on fason pou esplike tandans otoritè, diktatoryal, abitrè, elatriye, ki karakterize lidèchip ann Ayiti depi 1806, lane premye kou militè kont chèf leta. Pi resan kou deta fèt an 2004 lè on gwoup opozan politik t egzije ranvèsman chèf leta a pa mwayen ekstra-konstitisyonèl. Vèsyon pati konsène a rapòte, ofisyèl Ameriken kidnape li e depòte li ann Afrik, men gouvènman Ameriken di prezidan an demisyone. Demisyon ou non, pwen nou ankouraje ou konsidere, prezidan an pa fini manda senk an selon Konstitisyon 1987 lan.\n\nPrezidan tonbe; Ayiti okipe; Ayisyen soudepandans on fenomèn k ap layite an konpay on latriye Òganizsyon Non-Gouvènmantal (ÒNG). Kesyon ki sa pou fè ak pòv pa nouvo. Nan ansyen rejim fewodal, wa te bay Legliz responsablite pran swen moun pòv, epi vin gen revolisyon e on nouvo rejim kapitalis, ak pwòp klas li, boujwazi ap mennen. Jodi a, nou wè wòl Legliz pa prèske enpòtan, anfèt sektè finansye an fòme on bra charite; ki se, ÒNG pou bay sèvis imanitè makònen ak kolòn fòs ame tankou MINUSTAH.\n\nMonte tèt dlo\nAn nou retounen nan mitologji. Sèpan an k ap bwè dlo a fòme on sèk e li se reflè fantastik noumenm ki dedouble nan parèy li, on chimen yo retrase de ble syèl a ble tèt dlo. Kont sila vle di pwofite de on moman istorik, men fòk moun fè atansyon pou ou pa vin on wou nan on machin k ap mache. Tradisyon, pratik, pito “panse kolektif” konsène chak moun nan popilasyon an, sepandan, li pa sanble chak Ayisyen aksepte responsablite li nan okipasyon Ayiti. Li klè istwa fantastik noumenm sila a senbòl li deriban trese potomitan kache fason pou chak Ayisyen patisipe nan solisyon a eprèv peyi an ap fè fas.\n\nAn nou konsidere, pa egzanp, ka kolera ann Ayiti. Ankèt Minis Sante Piblik Larsene fè demontre Flèv Latibonit lan kontamine e kolera se on maladi enpòte; ki vle di, se etranje ki entwodui li nan peyi a. Koulye a, an nou gade kouman Larsene te reyisi idantifye kòz epidemi kolera. Premyeman, envestigatè monte Mielle on sous dlo ki koule nan Flèv Latibonit. Lè yo rive Mielle, yo jwenn prèv devèsman kaka, ki sòti nan baz militè MINUSTAH, Mirebalais, nan Mielle koze kontaminasyon Flèv Latibonit.\n\nFlèv Latibonit\n\nFlèv Latibonit. (Dimafis fotograf)\n\nLi enpòtan pou pote atansyon a etap rechèch sou epidemi kolera ann Ayiti. Envestigatè yo, pou idantifye orijin kolera, te sètsoblije monte tèt dlo. Dapre nou, apwòch syantifik sila a, Larsene aplike pou demontre Nasyon Zini responsab epidemi kolera ann Ayiti, dwe pwopaje nan diferan lòt sektè tankou politik on fason pou rezoud kriz e enstabilite pami popilasyon an.\n\nKrik! Krak?\nRakonte istwa Amerik, Nouvo Monn, se pale de triyonf iltim libète ann Afrik, 661 ane Avan Kris, pa on seri konba pou endepandans ou lanmò ki te kontinye ann Ayiti. Nan tan n ap rakonte la, nenpòt atak kont libète mennen nan goumen lavi ou lanmò ak konbatan kè yo rele yo viv lib.\nLit pou libète gen on istwa long. Sou tout wout pou transpòte diferan group sosyal Afrik ann Amerik, konbatan libète pa janm sispann lite. Yo goumen nan chato sou tè; nan bato sou lanmè yo revòlte e gen zòt ki te prefere plonje anba dlo. Rive Sendomeng genyen zansèt Afriken, Kolon p at janm rive mete nan esklavaj, on bann Kolonis p at janm rive donte, trete tankou bèt. Se defile konbatan sila yo, k ap goumen pou libète depi Afrik, ki reyisi genyen lagè kont Lame Fransè e deklare Ayiti endepandan. Konba pou libète, fas a konkistadò, esklavajis, kolonis, ak tout lòt libètisid, se altènatif evidan ki montre nesesite pou endijèn viv endepandan de koloni, epi suiv nati enfini.\n\nKesyon kouman ou ap fè viv san blan pa bizwen poze piske ou dwe koute kè ou ki rele ou viv lib. E piske libète anndan; ki vle di, pwòp fòs ou osnon pouvwa pou pa bay vag e pou ou sispann soufri, se endepandans ou lanmò. Pa gen kesyon chwazi ant byen e mal piske nou pa kapab fè otreman. Ekriti osijè Revolisyon Esklav se on mis-reprezantasyon de prezantasyon konbatan endepandans paske esklav yo te plis jwe on wòl segondè, pa egzanp bay mèt yo pwazon. Sèl diferans nou note se pami kòmandè yo, sitou sa ki t ale viv nan kominote lib andeyò nan mòn; ki vle di, yo pa t esklav ankò.\n\nSe konsa, lavi nan Nouvo Monn, libète se on kesyon endepandans ou lanmò, grenadye alaso sa ki mouri zafè a yo, nanpwen manman, nanpwen papa pou lavi kontinye milyon konbatan brave lanmò pou endepandans Ayiti. Se sa mwen t ale wè, mwen retounen rakonte,\n\nPale Fransè pa vle di lespri 2\nGranmèsi Frè Enstriksyon Kretyen, pifò Ayisyen letre aprann on Istwa Esklavaj, e on Diskou Nwaris. Istwa e Diskou sila zòt kontinye anseye misreprezante preponderans konba pou endepandans pa zansèt nou yo ki t ap viv lib nan pwòp kominote yo nan mòn, andeyò Sendomeng, koloni esklavajis Ewopeyen kòmanse ak Christophe Colomb an Desanm 1492 sou zile Ayiti Kiskeya.\n\nNan etap nou rive la, li enpòtan pou note pa gen okenn chèchè ki dokimante on gwoup moun ki te pote etikèt Nwa. Pawòl nèg ap trayi nèg se panse Ewopeyen pou simayen alyenasyon, zizani, divizyon, ensètitid, elatriye. Sepandan, nou jwenn “Code Esclave,” Louis XIV, Wa an Lafrans, te ranplase ak òdonans “Code Noir “an 1685. Louis XIV te sètoblije chanje Code paske mèt esklav nan Sendomeng t ap fin tiye siksè diferan metwopòl ann Ewòp. Ou k konprann poukisa li pa t on bon afè osnon biznis pou kolonis te gen dwa deside lavi ou lanmò selon Code Noir. Anplis desa wayòm ann Ewòp te vle entegre “Gens de Couleur” nan sosyete a, ki pa t janm sispann mande dyòb konesans osnon esperyans te kapab pèmèt yo fè. Code Noir te nonsèlman anpeche kolonis detui biznis, Komès Tri-Angilè ant Ewòp, Afrik, e Amerik, li te on fason pou entegre diferan klas Mèt, Afranchi, e Esklav nan Sendomeng.\n\nNou sipoze lavi e karaktè pèsonaj e fè ki kondui a refondasyon Ayiti se istwa mal rakonte. Istwa Ayiti, pifò entelektyèl aksepte, redui tan e espas lit endepandans pou viv lib nan on rezime Revòl Jeneral Esklav an 1791, nan fason sila li pi fasil pou makònen Endepandans Ayiti a Revolisyon Fransè ki te derape an 1789. Se kòmsi, zansèt yo te tèlman sòt, yo pa t kapab panse a libète, e sous enspirasyon yo, an nou di pito Ewòp se premye sous lespri. Byenere Ayisyen ki konnen “Pale Fransè pa vle di lespri.”\n\nNou pa souzestime narasyon sou Esklavaj gen gran anplè pami lelit nan monn lan piske Toussaint L’Ouverture konsidere kòm on ewo sou twa kontinan nou te deja site. Grandè Toussaint plis nan panse olye nan analiz syantifik; nou vle di, enstriktè edikasyon elitis pou alyene plis moun ke posib sètoblije reprezante omwen on esklav kòmandan-an-chèf Sendomeng, ansyen koloni esklavajis. Pèsonn pa dwe sezi peyi kolonizatè pa vle mas lan aprann anyen de Dessalines, vrè liberatè nanchon Ayisyen. Otreman, okenn nan nou pa t ap kontinye ale lekòl, e émigré nan “ville metropole” nan Kanada, Etazini, Ewòp, elatriye; ki se, vrè rezon leta repibliken egziste, asire transfè resous Ayiti a letranje.\n\nLekòl Mèveye osnon Ayisyen\nAk sa ki pi piti nan lanati enfini zansèt yo fonde nanchon Ayisyen. Nou anvizaje viv lib nan kominote andeyò senp e difisil pou kèk ekriven konprann. Dayè, chèchè sivilizasyon di yo pa jwenn okenn liv osnon lòt tip ekriti ki te kapab pèmèt yo etidye lavi moun an deyò. Pou nou se pa sa ditou piske lavi an deyò ap kontinye jouk jounen jodi a.\n\nChèchè Lekòl Ayisyen di ou dwe ekri nan menm lang pèp la pale pou ou fè mèvèy. Anfèt, Lekòl Ayisyen vin ak on mo Oralti pou esplike lavi, karaktè, pèsonaj e fè nan pi bèl zèv Literati Ayisyen tankou Gouverneurs de la Rosee, Compere General Soleil, Krik! Krak? Nan tip ranvèsman sila, pa gen dout, nou pèdi anpil pa reprezantasyon pèsonaj yo, sitou jan yo te prezante tèt yo. Ak Lekòl Ayisyen anyen p ap pèdi, pa gen konfizyon, ni pa gen nesesite okenn entèmedyè piske menm lang lan pale, ekri, chante, danse, taye, elatriye.\n\nChèchè Lekòl Ayisyen admèt Ayiti pa sèl peyi nan kontinan Akeriken kote te genyen kominote andeyò nan mòn pou sèten zansèt yo te viv lib. Pa egzanp, Jamayik repite pou trete Mawon te siyen ak kolonis Anglè, se menm pou Brezil kote Kilombo yo t ap viv lib, nou dwe mansyone lit pou libète nan Etazini menmsi konbatan yo pa t rive tabli okenn kominote lib. Sepandan, Ayiti diferan nan sans lit pou libète abouti a endepandans pou tout moun ki t ap viv sou zile a, epitou zòt ki t ap kouri pou tirani.\n\nN ap esplike kontinuite mouvman endijenis, avan Saite dènye dinasti endijèn ann Afrik, jouk nou rive sou Tayino ann Ayiti Kiskeya ak lòt natif natal ann Amerik. Ou ka wè se on sèk fèmen, ki pa gen anyen pou wè ak Asiryen, Grèk, Romen. Sizoka ou pa konprann, n ap site Kwame Nkrumah, Prezidan, apre Ghana te fin deklare endepandans an 1957, te deklare endepandans lan pa vle di anyen depi gen lòt peyi ann Afrik ki poko endepandan. Kididonk, endijèn pa gen anyen pou wè ak koulè, ras, osnon fo premye repiblik nwa esklav fonde,\nEndepandans Ayiti se kòz endijèn lib ki t ap goumen pou kenbe libète piske yo te konnen otreman Ewopeyen t ap fè esklavaj etènèl. Note nou depase dyalite esklav kay e esklav teren, osnon Kreyòl e Kongo, pou nou entwodui pèsonaj e lavi endepandan tan e espas, mouvman endijenis san kòmansman, san fen, san entèripsyon k ap fè chimen li pami natifnatal toupatou sou latè.\n\nPolitik Lari a\n\nDoumafis Lafontan\n\nByen konte, mal kalkile\nLaurent Salvador Lamothe, ansyen Premye Minis, Repiblik Ayiti, imajine oun peyi, Òganizasyon Non-Gouvènmantal (ONG) pa bay Leta rapo, Premye Minis pa bizwen bay Palman rapo. Kidonk, Gouvènman sibi e koze vyolasyon Lwa Nasyon Ayisyen.\n\nSan dout, se mank, nan move kalkil Lamothe te fe, ki se pi piti baryè lap fe fas kòm kandida pou Prezidan. Sepandan, rapò revele, Lamothe pa oun moun ki kapab jwenn oun konsansis ant Ayisyen, mank sila se pi gwo baryè pou karyè pilitik Lamothe.\n\nOun bann ak pakèt ewè\nMichel Joseph Martelly, Prezidan Ayiti, te pase lòd egzekitif pou Sophia Martelly, madanm li, dirije Komisyon Kont Povrete. Epi li pa fè Eleksyon diran 4 an nan manda 5 an, kap fini 7 Fevriye 2016. Kidonk, oun bann ak pakèt vyolasyon Dwa Leta, pa Lamothe e Prezidan an, koze arestasyon plizyè moun ki tap denonse Martelly.\n\nSena Ayisyen pran desizyon twadwi Martelly lajistis. Chanm Depite dekline konstitye haute cour justice. Koulye a, Palman ap fonksyone ak selman 10 Senate. Nan domen Gouvenans ak Leta, nou note oun diminisyon pesonel eli, tankou depite ak majistra, e CASEC ak ASEC, ki afebli Dwa, Enstisyon, Konstitisyon ak Lwa Nasyon Ayisyen.\n\nPolitik Lari a 2\nFas a lopinyon piblik, ak presyon Popilasyon Nasyon Ayisyen, Martelly setoblije fòme oun enyèm Konsèy Eektoral Pwovizwa (KEP) pou egzekite eleksyon nan lane 2015, epi Pati Politik yo fòse li lage prizonye politik. Martelly pwofite opòtinite grasye prizonye dwa komen ak plizyè kriminèl, selon rapò plizyè òganizasyon dwa moun ann Ayiti tankou Andeyò. Nan kèk ka Martelly pat kapab aji, se Lajistis ki lage endividi Ofisye, Polis Nasyonal Ayiti, arete pou kidnapeng, asasina, trafik ilegal, ak fo izaj.\n\nMartelly fè sanblan aksepte lide li sèlman kapab fè sijesyon piske li vin Prezidan Defakto. Jiska prezan, li pa pase okenn lòd egzekitif. Fè enteresan, nan dènye entèyaksyon ak laprès, Martelly tap eseye pase de Konpa a RaRa.\n\nAn konklizyon\nNap site analiz ak komantè plizyè moun ki pa panse, Konpa a RaRa se oun transfòmasyon menm jan ak kèk gason ki panse yo se fanm. Komanditè sila yo kontinye pale, yo di:\n\nJwèt demokratik la se \"Mò nan wonn. Pwen fè pa.\n \nNenpòt moun ki komèt ewè dwe stope. Kèlkilanswa li te Prezidan, Kaporal, osnon Chèf, li dwe al kanpe deyò, pran retrèt nan enterè Nasyon Ayisyen.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Sou kisa w kanpe?\n\nDima Lafontan\n2007\n\nJacques Valmidor\nKontèks Istorik\nDezekilib Rapò Fòs\nOun tibout tan apre debakasyon Espedisyon Christophe Colon ann Ayiti, batize Ispayola, 5 Desanm, 1492; kòmandè Panyòl, youn pi kriyèl pase lòt, evantyèlman detwi prèske tout popilasyon Ameriken atravè maladi, lagè, e travay fòse. Sa ki pimal nouvèl bote, richès Ayiti ann Ewòp te atire plis malfetè, prensipalman Boukanye, Flibistye vini viv sou tizile Latòti ki sitiye Nòdwès Ayiti.\nFas a mank mendèv pou eksplwate zile a Las Casas, pè Katolik, rekòmande achte moun ann Afrik pou ranplase Ameriken. Komèsan Ewopeyen transpòte plizyè milyon Afriken vini vann Ispayola. Afriken ki rete anvi, pakèt nan yo pat siviv Chimen Mitan, yo te komèt swisid, yo te mouri nan esklavaj koloni Fransè; e, zòt te chape ale viv lib nan mòn.\nDivizyon, zizani ant Ewopeyen, prensipalman Panyòl e Fransè, fann Ispayola ande, nan Lès koloni Panyòl e nan Lwès koloni Fransè, Sendomeng; e, moun lib, ki tap viv nan mòn yo batize mawon, te toujou menase egzistans kolonis nan Sendomeng. Kididonk, rapò fòs yo anndan zile a te dezekilibre. Poutètsa Louis XIV nan lane 1685 pwomilge Kod Nwa pou tabli balans ant Mèt, Afranchi, e Esklav. Sepandan, nou ap pwopoze jefò pou refòme Sendomeng te vize estope mach destine moun aktyalize nan mòn.\nImaj mantal nou devlope de sitiyasyon Sendomeng se lit pou pran kontwòl zile a. Oun pati, Kolonis panse yo tap fè plis pwofi si yo te derefize kontinye opere anba akò komèsyal Esklizif ak Frans; e, oun lòt pati, Afranchi panse yo te andwa jwenn nenpòt fonksyon edikasyon te kalifye yo okipe. Note de gwoup yo pat menm, pa egzanp, Kolonis te divize ant wayalis e repibliken e Afranchi te konpoze ak nèg koulè; milat e nwa.\nBò lane 1758 Kolonis kòmanse sispèk reyinyon lannwit sèvi kouvèti pou planifye revolisyon. Derape ak Padrejan, Makandal, Boukman, elatriye, moun Sendomeng asiste defile chèf lib tòch nan men eklere jefò pou moun fè chimen nan monn lan. Objektif tout chèf lib yo sete endepandans Ayiti. Anfèt, nan oun reyinyon aswè Makandal te deklare pami moun jon, premye abitan Ayiti; moun blan, okipan Ayiti; e, moun nwa, dènye a tap rete mèt Ayiti.\nTandiske an Frans mas pèp la kapote wayote e lane 1789 konstitiyan vote Konstitisyon doktrin libète e teyori tyeke e balanse pouvwa separe. Nan Sendomeng nèg koulè, reprezante pa Ogee e Chavannes zam nan men reklame dwa pèsonèl. Yo touye apeprè oun ponyen kolonis. Jefò nèg koulè pou genyen dwa endividyèl echwe. Kolonis kenbe Ogee e Chavannes kondane yo epitou dekapite yo pa siplis wou.\nToutakou, san bri, oun bann moun nwa parèt sou sèn entènasyonal yo kriye Vanjans! Vanjans! Vanjans! Vanjans!\nRapò Moreau De St Mery sou pati Lwès Ayiti enfòme nou pou nou bay plis presizyon sou fè san presedan sa a nan Listwa Mond lan. Nan rapò kolon sa a li note moun nwa depi yo ap prepare oun move prezaj danse Dans Mandjo jouk yo vini eksite apre chèf parèt di lespri pale ki sak pou fèt. “Men kòm yo pat sèvi menm dye toujou genyen youn ki pou denonse konplo.”", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Jefò pran kontwòl zile a\n\nRevòl Jeneral Esklav yo mwa Dawou 1791 te oun sipriz total pou tout Kolonis. Menmsi istwaryen pa dakò sou jou evennman ki siyifye inyon panse e kè moun nwa, pa gen dout Boukman Dutty, Chèf Revòl la, 22 Dawou 1791 te pwononse deklarasyon selèb nou rezime: “Libète se desten moun.” Nap di se pa oun finisman, men dedoubleman sèk limyè. Premye, chape anviwonman koloni esklavajis ale viv nan mòn. Dezyèm, koute kè nou kap jwe rit libète. Annefè, entèjwèt viv nan mòn lib pèpetyèl.\nKolonis reyisi kenbe Boukman yo dekapite li epi yo plante tèt li nan bwa ak oun ekrito: “Se tèt Boukman, Chèf revòlte yo.” Aswafe kolonis bati echafo ekipe ak bouwo bay espektak terè moun nwa yap boule touvivan.\nEnsètitid blayi pami kèk chèf tankou Jean Francois, Jeannot Bile, George Biasou, Toussaint Breda. Yo eseye negosye Kolonis egzije se pou yo retounen nan esklavaj. Anmenm tan wayalis e repibliken kontinye goumen youn kont lòt. Se konsa Sonthonax, Komisè Fransè, nan fen lane 1793 te pwomèt moun nwa libète si yo te goumen pou repiblik la. Nan menm lane 1793, Toussaint fè oun rantre triyonfal sou sèn entènasyonal. “Li anonse non li se Toussaint L’Ouverture. Lap goumen pou libète reye sou tout zile a pou yo fè youn ak li.”\nPlis pase 110 lane apre wa Fransè piblye kòd rèd, 10 lane apre Revòl Jeneral, Toussaint L’Ouverture reye lòd nan Sendomeng. Napoleon, Chèf Gouvènman Fransè, te pwomèt pou li pibliye lwa pou Sendomeng, men avan sa li voye oun deklarasyon pou ekri sou drapo Fransè: “Brav nwa sonje se sèl Repiblik la ki bay w libète.” Mantò sa a Toussaint L’Ouverture pat mete li sou drapo a. Olyedesa, li konstitye oun asanble pou ekri oun konstitisyon. Nan lane 1801 Toussaint L’Ouverture aksepte Konstitisyon an epi li chaje Vincent pote li bay Napoleon.\nAvan Vincent pati pou Frans li mande Toussaint L’Ouverture kisa Lafrans ka fè piske w bay Sendomeng pwòp Konstitisyon li. Toussaint L’Ouverture reflechi epi li reponn: “Lafrans va voye chaje dafè, anbasadè pale ak mwen.” Dapre teyorisyen politik Toussaint L’Ouverture te debouche sou oun sistèm politik ki rele Dominyon. Kòmkwa Frans se oun Commonwealth ant metwopòl e koloni jan li vini egiziste ant Angletè e Kanada ak pifò lòt peyi Karayib tankou Jamayik, Trinidad, elatriye.\nAlwè, vizitè nan Sendomeng te dakò lapè te retabli e koloni an tap pwospere menm jan avan Revòl Jeneral. Majorite moun nwa tap travay latè, lelit militè nwa tap kòmande, e pwopriyetè blan tap viv nan wazifte fè grannèg sou do moun nwa.\nPalmarès Toussaint L’Ouverture san parèy. Lorye kouvri tout kous li. Nèg koulè te komèt krim kont apeprè 40 nwa yo te asfiksye nan kacho prizon fenk fini pentire. Toussaint L’Ouverture pou pini kriminèl yo goumen kont Rigaud epi li pase Jean Jacques Dessalines lòd desitire kriminèl nan Sid. Tandiske Jean Jacques Dessalines tap dirije lagè kont nèg koulè, Toussaint L’Ouverture antreprann gouvène pati Lès la. Li mande Roume otorize aplikasyon Akò Ryswick Panyòl te siyen pati Lès la bay Fransè. Roume derefize Toussaint L’Ouverture arete Roume answit li depòte Roume an Frans e li di Napoleon pou li voye oun lòt Komisè. Li depeche Jeneral Moyiz antreprann kanpay pou pran pati Lès la. Douvan Lame Toussaint L’Ouverture Moyiz kòmande fòs Panyòl yo sede byen vit.\nPou fini Toussaint L’Ouverture bay zèv li kò jiridik; nan Konstitisyon 1801, li se Gouvènè-Jeneral Avi. Trajedi Toussaint L’Ouverture pou tabli sosyete entegre baze sou merit Louix XIV te konsevwa nan Kòd Nwa te echwe. Kòm yo konsidere Toussaint L’Ouverture oun jeni petèt pensonn pat konnen lespri lwa li yo. Menm lelit militè nwa pat konnen sa Toussaint L’Ouverture tap regle. Jeneral Moyiz dezobeyi nouvo wòl minis kilti ak plen pouvwa sou travayètè.\nOun lòt fwa, san koule, dife pran nan Sendomeng. Travayètè revòlte, pwopriyetè wazif anbake pou Frans; e, oun pati nan Lame anrebelyon. Toussaint L’Ouverture deklare revòl la se dezòd e pou retabli lòd li pibliye lwa teworisyen rele Dekrè Diktati Militè Toussaint. Revòlte yo te aklame Jeneral Moyiz chèf yo. Toussaint L’Ouverture fè arete e jije Jeneral Moyiz. Toussaint L’Ouverture fè Clairveaux fizye Jeneral Moyiz.\nSandout Toussaint L’Ouverture byen konte, men Napoleon mal kalkile. Pigran erè Napoleon se pa rekonèt moun nwa kòm Fransè jan Atik 3, Konstitisyon 1801 te pwomilge. Rekonesans resipwòk Toussaint L’Ouverture te pwopoze Napoleon tap fè Frans pwospere piplis piske li tap pi rantab pou itilize Lame Fransè pou elaji, tabli Dominyon atravè Lamerik olye retabli ansyen rejim nan Sendomeng. Lafrans pat ap nan nesesite vann Louisiana, e Kanada. Pèdi Sendomeng ajamè.\nSan lespri, e plen rankin Napoleon depeche oun Espedisyon li plase bòfrè li, Leclerc, Kòmandè. Nan riz Leclerc fè arete Toussaint L’Ouverture. Rive an Frans, Napoleon fè fèmen li nan oun kacho fò Du Joux. Toussaint L’Ouverture mouri 7 Avril, 1802.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Dessalines kòm medyatè\n\nMo Fransè Union, an Kreyòl Inyon, fè koule anpil lank ann Ayiti. Kòmkwa Union ant Jean-Jacques Dessalines e Alexandre Petion pat konjonktirèl. Dayè, Alexandre Petion, youn nan prensipal blankofil konplotè, asasen Jean-Jacques Dessalines, remete bann blan epi ekri: “L’Union Fait La Force” sou drapo Republique D’Haiti. Ayisyen konsekan pa dwe nan Union san pwofondè ak okenn blankofil konplotè, asasen, panzouyis kap bay Leta kou.\nNou di Inyon, ant lelit militè konjonktirèl; ki vle di, Inyon te fèt paske espedisyonè te menase lavi lelit militè. Gade toutolon istwa lame konvansyonèl la wap wè youn touye lòt pou kòmande, osnon depi li santi lavi li menase. Kididonk, Inyon pifò Ayisyen cheri pa inivèsèl menmsi Jean-Jacques Dessalines te eseye fè konprann blan se lennmi frè nwa e milat.\nNan paragraf avan nou te pale dedouble koulye a nap mande poukisa menm apre Asanble Fransè legalize libète nan Sendomeng goumen pat sispann?\nKontrèman a Toussaint L’Ouverture Dessalines te konnen doktrin libète pat pote oun teyori konplè, pou pi egzak Toussaint L’Ouverture pat wè reyèl e sosyal Sendomeng. Kididonk, se pa erè Toussaint L’Ouverture echwe, e Dessalines reyisi. Pou libète donnen fwi egalite pa dwe gen ran sosyal paske klas nye fratènite.\nSouvan ekriven atribye Toussaint L’Ouverture tit papa libète, men dapre nou se patipri piske se Sonthonax ki ame moun nwa nan goumen kont wayalis epi li deklare yo lib. Pi enpòtan Sonthonax esplike yo: “Nenpòt moun ki vle retire fizi w nan men w vle remete w nan esklavaj.” Dayè, Toussaint L’Ouverture depòte Sonthonax paske li di Sonthonax te eseye rekrite li nan pwojè endepandans Sendomeng. Sa nou envite w konsidere Boukman ankouraje moun nwa sijetize (pran konsyans) libète, desten moun. Sonthonax, Toussaint eseye kanpe libète toude echwe.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Mèveye elemantè a lekòl\n\nÈske nou dwe reyatikile Negritid konesan kosmos la, pou pi kòrèk lanati amonize e resipwosite?\nDapre nou kesyon an kle piske nou pa gen dout oun moun osnon pèp ki pase legasi e tradisyon fè e pèsonaj li nan langaj libere apati patisipasyon li nan lanati ki vini kosmos, osnon amonize pa kapab, anfèt li enposib pou li enferyè a okenn lòt pèp nan mond lan; kèlkilanswa ansyen osnon nouvo.  \nLinivè Ayisyen bwouye pa plizyè kerèl pami lèkèl nou ap sèlman note politik, e literati nou te andwa rezime:\nPremye lit pi kapab kont pi gran nonb; e,\nDezyèm polemik ant nwaris e maksis.\nTandiske lit politik date depi Toussaint e Rigaud tap chèche fè pati sosyete kolonis te kreye. Byen vit nou ap di dezakò a te prensipalman sou degre patisipasyon nan koloni an. Polemik konesans ant Duvalier e Alexis pi resan, oun dat yo nonmen Mouvman Endijenis nan Literati Ayisyen.\nPou plizyè moun ki tap obsèveAyiti, Revolisyon 1946 mete fen a okipasyon Ayiti pa Lame Etazini ak pliske disnevan (19 an) gouvènman milat. Annapre eleksyon Dumarsais Estime kòm Prezidan Ayiti debite administrasyon chèf leta nwa. Tandiske yo kite kerèl ap anraje piske yo di tansyon, opozisyon nesesè pou bagay yo pwogrese. Sa nou envite w konsiderese sèke chanjman, ki pa trasfòmasyon yo rele revolisyon, kontinye fèt prèske san moun pa wè.\nSe vi siyifikatif sila a nou pran kòm tach atikile nan liy kap vini anba la a.\nPale de Literati Ayisyen, toudabò se pwente paradoks; ki se, Ayisyen pou deklare Endepandans dela Frans ekri Ak la nan lang Fransè. Nou ap kontinye san nou pa bay plis detay depreferans nou ap refere w a Maximilien Laroche, otè Literature Haitienne, pou nou sipòte pozisyon kontradiksyon Literati Ayisyen inesprime Fransè siperyè Kreyòl.\nLaroche dekri dominasyon sa a nan kòmantè: “Boisrond Tonnerre, otè Ak Endepandans Ayiti, te fè tèt li pè lè li te deklare: “Le Nom Francais Lugubre encore nos contrees” piske pou esprime nwasè Fransè li te ekri an Fransè.” Anplis desa, Laroche pa ezite pale de diglossie;” ki vle di, lang Fransè dominen lang Kreyòl. Pa egzanp, nou ap kòmante, Gouverneur de la rosee, Roumain ekri tankou kont Kreyòl an Fransè.\nKonklizyon Laroche pa tire men nou dwe dedwi. Kit se estil Nwaris, Negritid osnon Maksis, nan Literati Ayisyen, Karayibeyen, otè kap ekri an Fransè oprese pwòp tèt yo. Kididonk, de Boisrond Tonnerre a Jacques Roumain ekriven Ayisyen kontinye ak fòm opresè pou reflete konsyans.\nNou wè de Oralti son Kreyòl a Literati mo Fransè Felix Morisseau Leroi ranvèse ekriti son Kreyòl a mo Kreyòl, pa egzanp Antigone, annefè Leroi leve kilti Ayisyen pou nou apreyande reyalite. E se paske Leroi te reyalize majorite mas Ayisyen tap fè Mèveye li ekri nan menm pale pèp la pale. Antèm konkrè Lekòl Ayisyen mete fen nan opresyon lang Kreyòl Ayisyen.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Do miwa\n\nJan nou konsevwa lavi konsèpsyon sa a retounen sou nou. Egzistans nou nan lòd mekanik, natirèl, Nouvo Mond se oun milye di; yo tiye Bondye. E piske Bondye pa mele se nou e lanati. Kididonk, ekilib nou se fasonnen fòs anndan kont deyò ki kapab detwi nou. Imaj nou de noumenm se mantalite yo pa kreye; yo pa detwi. Mantalite sa a mennen nou nan travay nou. Gade w andwa wè Ayisyen tankou rat yo fèmen nan kaj, e dezekilib rapò fòs yo vyole timoun, granmoun; fanm, gason.\nAle nan sosyete a chanje jan nou wè reyalite louvri sou nou imaj nou pa kreye; nou pa detwi. Montre pigran kapasite mantal nou se jefò, esplikasyon pou nou kontinye viv ann Ayiti; sispann pran refij kay zòt ki aryere, ki rete dèyè, kap danse sou kòd.\nEsplikasyon imaj nou pa kreye; nou pa detwi ajite, osnon eksiste bonanj nou pou nou travay; fè sa ki reyèl, sa ki konkrè, sa ki amonye pou nou kontinye devlopmam otonòm nan milye linivè aksyon resipwòk.\nNou ere, byennere, lavi dedouble nan Ayisyen, pa Ayisyen patikilye. Byen fonde obsèvasyon sa a rezilta istorik dezekilib rapò fòs yo ant Ameriken, Ewopeyen e Afriken nan tan-espas Sendomeng, pati lwès zile Katolik batize Ispayola, diran prèske twasan (300 an); annapre goumen pete dire apeprè dizan (10) jouk jou Toussaint eseye tabli ekilib sosyete entegre baze sou merit dapre Kòd Nwa, nouvo rejim.\nPèmèt nou fè oun ekspoze trèbrèf sou apoje Toussaint. Raple abolisyon esklavaj nan ane 1793, efektivman mete fen a rapò fòs mèt e esklav, e make rantre triyonfal Toussaint sou sèn entènasyonal, mouche chanje kan abandone Lame Panyòl pou Lame Fransè. Nou wè mòn panse espekile bay tewori politik Dominyon pran kò jiridik nan Konstitisyon 1801, atik 3: “Tout moun ki fèt sou zile a se Fransè.”\nNapoleon eseye retabli dezekilib mèt-esklav, ansyen rejim, li frappe Tousen li manke. Erè Napoleon se frap Desalin reyisi. Kididonk, blan an tap danse sou kòd rèd egzistans li tonbe. Ayisyen monte Imamou nou vanse. Se nan gade reyèl, sosyal milye dezòd Bondye pa mele Ayisyen esplike nan lejann, kdans, diyagram pale klè mond lespri yo metrize. Atizay desen reyèl, sosyal yo rekreye nan kont, oralti, literati, lekòl mèveye.\nPou nou fè Sartre plezi, nou ap raple se pa nou ki te fasonnen fòs nan Sendomeng, men se listwa. E se nan lit klas esklav kont mèt lespri akonpayen konbatan libète pou destine limanite triyonfe.  Nou pa kreye pale pèp, mèveye, se desen milye jan fòs yo vini fasonnen, osnon ekilibre, nou aplike nan langaj, pwezi, atizay, mizik, elatriye.\nKididonk, nou pa gen pou nou tann, dayè newokolonis eseye; yo echwe. Reyisit nou pase premye etap, relèv Kreyòl; a, dezyèm etap, ale nan sosyete a wouj nan somè e ble nan retou. E piske nou ap pale koulè se domèn kilti Ayisyen ki asire retou lavi etènèl. Nou tap komèt oun erè pi grav pase Napoleon si nou pata wè entèkoneksyon diferan domèn lanati pou lavi kontinye.\nNan Oralti moun Lafrik te konn chante “Papa Legba louvri baryè pou nou;” jodiya, Lekòl Ayisyen siyifi legasi e tradisyon mele. Sèk la fèmen.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Peyizan Bisantnè pito Milenè!\n\nNap pwopoze Peyizan se oun nouvo pèsonaj istwa, selon definisyon lit klas mèt e esklav, nan Nouvo Mond, patikilyèman Ayiti. Pou byen sène pèsonaj istorik sa a w senpleman dwe konsantre sou literati Kreyòl Ayisyen ki dekri karaktè e lavi peyizan.\nSan dout Bouki se peyizan pa ekselans. Dayè, se Bouki ki rezoud devinèt wa te poze pou konte rive san (100) nan mwens ke oun (1) segonn. Repons Bouki: “Karant (40) anwo, karant (40) anba, ven (20) nan mitan fè san (100)” rete selèb (System Band mete li nan mizik).\nNan Literati Ayisyen, Lekòl Patriyotik, Nau ankouraje ekriven, atis Ayisyen makònen santiman ak tan yo ap viv, epitou li di yo: “W pap gen siksè si w pa itilize nan zèv w bote peyi a, cham fanm Ayisyen, riz peyizan, bravou ewo endepandans, eks.”\nNou pa gen dout Jacques Roumain, Jacques Stephen Alexis, elt., te aplike lwa Nau te bay alalèt. Peyizan se prensipal pèsonaj zèv de Jacques yo, ekri moun pi apresye; ki se, Gouverneur de la rosee e Compere general soleil. \nNap remake ekri sou ewo endepandans se pale de peyizan. Èske se pa konklizyon sa a James, otè The Black Jacobins, te tire lè li di: “Labourè, osnon peyizyan, te fòs lame Tousen?” Kanta pou Dessalines mouche te dirèk. Li raple Ayisyen: “W pa dwe konte sou oun chèf, osnon oun lidè, piske lè m te rantre nan lit pou libète se sou w m te depann.”\nApa lagè endepandans kont kolonis (blan) nou note plizyë lòt lit peyizan kont newokolonis (nèg lelit kap fè blan sou do moun nwa) pou chanje Leta Ayisyen, pa egzanp, Goman (ka ki merite atansyon espesyal); Pikè kondwi pa Akawo; Kako kondwi pa Peralte e Batraville.\nAnnou dedwi: “Nou konsevwa Peyizan klas ki fasonnen nan lit kont mèt e piske nou konnen peyizan pote laviktwa; kididonk, sa kap bon pou Peyizan, mèt tè, ap bon pou tout peyi Ayiti. Konsepsyon “Peyizan, mèt peyi,” makònen fè e pèsonaj premye evènman moun Lafrik redrese nan Nouvo Mond, Ayiti.\nTandiske lelit nèg fè sa ki bon pou Metwopòl, nan kòmansman Lafrans annapre Etazini e koulye a Kanada. Li ta bon pou nou ta konnen si se pa konpayi Kanadyen kap achte tè bò lanmè tankou Au Borgne nan Nò, eks.\nAtò Tonton te nonmen lelit nèg la Bovarysme Intellectuel (moun ki wè tèt yo oun lòt fason yo ye). Anplis gen lòt kritik literè e kiltirèl ki pwente pwodiksyon an Fransè ekri pou moun ki pale lang Fransè. Pwen yo fè sèke moun ki li Fransè pa anpil; kididonk, minorite sa a anpeche bonjan revizyon zèv an Fransè paske youn depann de lòt pou achte e li ekriti an Fransè.\nNou tap fè erè grav si nou senpleman rete la san nou pa presize konsepsyon klas Peyizan se oun premye etap. Nap pwente Peyizan se oun klas kap chèche li, tankou Lekòl Mèveye; ki vle di, Peyizan posede langaj ki reflete metriz sou Ayiti men li pa rive ekri langaj sa a nan menm lang li pale. Kididonk, dezyèm etap la se ekri nan menm lang Peyizan pale.\nKoulyeya, seremoni vodou se miwa pou Peyizan gade tèt yo e dèke Peyizan kòmanse li fè e pèsonaj nan lang li pale; lap wè tèt li nan sa li ekri; lap wè enkoyerans, sak pa fè sans; lap chanje nan kreyativite san pè, san kontrent.\nNou pa kapab pale sou vodou, men nou envite w konsidere trajè ale e retou pou pi egzak reflè entèn, osnon siyifikasyon, sou kò kadav; ki vle di, esplikasyon limenm ki dedouble nan parèy li lè lale li wo epi li retounen nan rasin. Konklizyon nou tire deskripsyon sa a defini kreyativite avantaj pwodiksyon atistik pou pwopaje esplikasyon.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Sou kisa w kanpe? 2\n\nJean-Bertrand Aristide tap gouvène sou kòd rèd egzistans li tonbe. Annapre li di: “Se pa tonbe li tonbe se bite li bite.” Piske Aristide te premye prezidan eli legal e demokratik nou te wè premye kou kont leta 30 Septanm 1991 tankou oun trajedi; kididonk, nou ede li remonte.\nNan lane 1995 makrèl politik redemare, Prezidan Aristide pase pouvwa, gen kèk move lang ki di kont limenm, bay Rene G. Preval 7 fevriye 1996. Fas a gran difikilte Preval konkli 5 an prezidans sou kòd rèd egzistans epitou nan lane 2000 li kondwi nasyon e pèp la nan eleksyon pou eli ranplasan.\nAn Fevriye 2001, Aristide remonte kòd rèd egzistans li tonbe oun dezyèm fwa. Annapre li deklare tankou Tousen “Li se rasin pyebwa libète ap reparèt.” Nou di se mantò dezyèm kou kont leta 29 Fevriye 2004 se oun jwèt. Aristide pap retounen menmjan Tousen pat retounen pou listwa pèp Ayisyen te kapab kontinye, pou Ayisyen fèt.\nKididonk, mas pèp la dwe chèche oun lidè, se menm tip lespri Dessalines te kontinye apre Leclerc te depòte Tousen, petèt se Prezidan Preval, men pi enpòtan ke oun prezidan, oun gouvènman, elatriye, se nesesite chanje Leta pou bay tout Ayisyen batistè, tit, eksepte tit pwopriyetè pou sa ki entatad, enkapab, elatriye.\nLi klè nan konjonkti yap chèche pase vitès limyè; yap chèche teyori ki esplike kouman tout bagay mache fòk w konnen sou kisa w kanpe. Si non, jodiya ankò moun nwa, pou pi egzak Dyaspora Afriken ap oun wou nan machin modèn menm jan esklavaj te legal, moral, elatriye. Kididonk, remak paragraph anwo a se anpati pozisyon w dwe adopte: “W pa dwe depann sou oun lidè piske lidèchip revolisyon depann sou w.”\nRezon ki fè w nye teyori sou tout bagay se pou anpeche yo anfèmen w nan mond kap soufri vyolans, nan menm mond vyolan pran pa fòs e se kriminèl kap byen mennen. Dèke w wè sa a w sispann prete zòrèy w bay chamè kap pwone “chwazi mwen mechan ant de mechan.”\nApa de fè chwa mwen mechan w kapab chwazi pou w pa annafè ak okenn mechan, malfetè paske nou pa gen dout monn lan pa sèlman gen mechan ladan li se klè li gen moun kap mache dwèt e jis. Dapre nou se ak moun dwèt e jis w dwe mache. Men sizoka sa pa fèt w chwazi mache ak mechan kèlkilanswa pipiti mechan nap raple w kouman w viv apati nesans a lanmò gen rapò ak legasi e tradisyon.\nKididonk, lòt pati ki konplete pozisyon w dwe pran: “Jan w viv senbolize espwa e istwa kolektif moun.” Pa egzanp, eksplwa militè tankou Padrejan, Makandal, Boukman, Sansousi, Desalin elatriye, plis pase dizan (10 an) pou Ayiti te vini endepandan.\nFinalman, w va gade sa nou di: “Kanpe sou legasi istorik e tradisyon peyi Ayiti;” ki vle di, “Fyè w Afriken; Brave lanmò; Pa gen dout wap pote laviktwa,” epi tire konklizyon si dènye analiz sa a pap bay peyi Ayiti legasi e tradisyon jis e dwèt jenerasyon kap vini kontinye, e amelyore. Pa egzanp, se tankou kwayans popilè nou jwenn nan lejann, kont, mizik, dyagram twa (3) wòch, osnon fèy, fè kat (4) piske kontinyite fèt nan domèn reyalite ki depase twa (3) dimansyon kò-kadav. Lespri pote karakteristik ki endepandan tan-espas; fyète, bravou, sètitid sibjektif etènèl. Se sak fè tonton deklare: “Kont-istwa Ayisyen gen oun orijinalite ki distenge ras la, ki make jeni ras la.”", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Tè e Endepandans Mele\n\nDima Lafontan\n\nEntansyon nou se ekri kèk paj avangou osijè nasyonalite k ap fè aktyalite ann Ayiti piske li sanble omwen youn (1) osnon de (2) nan manb Sena a posede doub nasyonalite.\n\nSan nou pa pèdi tan defini nasyon nap pwopoze tè e endepandans mele e posesyon tè te objektif orijinal Makandal, Boukman, Desalin elt, chèf entrepid istwayen rele Mawon dapre nou Otonòm, lè yo te antreprann revòlt pou pran direksyon zile a? Kididonk, younn nan agiman nou va prezante, apati oun revize tou kout faz devlopman Ayiti, peyi Reyalis Mèvye, se: nasyonalite dwe baze sou tè.\n\nPa gen dout Roudolph Boulos prezante agiman konvenkan li se Ayisyen selon lyen paran Ayisyen menmsi li te fèt Nouyòk, Etazini. Boulos nan dènye prezantasyon piblik laprès dokimante parèt ak batistè li kòm prèv li se Ayisyen. Sepandan, dapre nou Boulos plis ap fè tenten eseye panche lopinyon piblik nan favè li piske mouche chwazi prezante sèlman oun bò nan de (2) nasyonalite li posede, e nou dwe ensiste san sa pat depann de li. Rezon an senp paran li se Ayisyen, e li fèt Ozetazini. Nou wè Boulos prezante peyi a de (2) fè ki pa kapab ranvèse, e nan tou de (2) ka lalwa bal dwa pou li gen de (2) nasyonalite.\n\nMen nou note oun lòt nesesite Konstitisyon 1987 pa admèt sitwayen ak doub nasyonalite ranpli kèk fonksyon piblik, e lalwa apre yo defini ekspsyon règ jwèt demokratik la. Konklizyon an desizyon Boulos pou pòs senatè mete mouche an kontravansyon ak lalwa; ki vle di, chwa mouche pou li ranpli pòs senatè mete li andeyò lalwa osnon hors la loi. Evidans Boulos limenm prezante klè li gen nasyonalite de peyi poutètsa lalwa dwe aplike; Boulos dwe demisyone e ale reponn kesyon jij kap envestige lanmò Dominique e Louissaint.\n\nParagraf anwo la pi fasil pou ekri olye li fèt paske agiman Boulos la souliyen oun deposesyon si soup li prèske pa vizib. Erezman, nesesite revanj ki te egzije pak san pa alamòd e li dwe rete nan jounal Sendomeng. Jodiya, Ayisyen ap mande jistis e ekilib sosyal vanjans pa gen plas nan sosyete Ayisyen.\n\nZafè Boulos elt ki avili tèt li kòm postè-tibway ki toujou panse lalwa pa younn pou tout anplis li evidan Boulos, ak tout patizan li yo, Zanmi Napoleon, e Liberal ki panse yo pi kapab gouvène san sifraj inivèsèl, poko rekonèt antant jeneral fèt pou Ayiti vini plizoumwen oun leta-lalwa oun fason pou redwi osnon elimine koripsyon, enpinite, eks. Antetman Boulos ak pati politik li pou kontinye defann vyolasyon lalwa ap rann yo otè ensekirite ann Ayiti.   \n\nObsèvasyon paragraf anwo la menmsi li definitif enterè nou nan deba sila a se ale odela prezan osnon konjonkti a pou pwopoze chanjman kad nasyonalite Ayisyen.\n\nLi ta sanble depi Kolon te debake Ayiti popilasyon otoktòn lan komèsan moun te brase ak natif-natal Afrik te toujou atikile objektif posesyon tè. Kontrèman a patizan senkretis premye konfliyans kiltirèl te fèt ant de (2) gwoup oktotòn plizoumwen nan menm nivo (CRESFED, 1956) e ki te remake byen vit inyon se sekrè kont menm lennmi. Dayè, tout moun aksepte premye kominote lib nan mòn Baworiko Kasik Anri tap dirije te pèmèt Tayino, Arawak e Afriken, ki tap kouri pou esklavaj nan Koloni Sendomeng, viv lib.\n\nAntèm de poto devlopman otonòm kilti e nasyon nap pwente premye demach konfliyans kiltirèl siyifi etap Libète nan kominote lib, mòn Baworiko; e, dezyèm, lan se deklarasyon solanèl Boukman, alavèy “Revòlt Jeneral Esklav 22 Dawou 1791. “Bondye ki … Jete imaj dye blan ki swaf dlo nan je nou. Koute kè annou ki rele libète.” (James, 1989) Note Boukman entènalize Libète ki vini pouvwa pou enfliyanse e chanje kondisyon moun. Kididonk, li pat ase pou viv nan mòn se pou moun te Lib.\n\nToubiyon Boukman entèdi pre-detèminasyon kòmkwa “moun se oun senp wou byen adapte nan machin osnon esklavaj jan pè Katolik preche (italik pam).” (Zukav, 1980) Nan pwen nou rive la nou andwa fè kèk pwopozisyon:\n\nSenkretis pat posib piske “Afriken ki te viv Pasaj Mitan rive Sendomeng te pote aspè kilti yo ki te fèmen pensonn pat kapab louvri karakteristik kilti Afriken mete anyen etranje, egzanp, imaj sen blan;” (italic pam) (Gates, 1988)\n \nTèm Mawon dwe sèlman aplike nan ka Afriken ki pat dakò ak esklavaj, men kanmèm ki te chwazi rete nan esklavaj koloni Sendomeng, egzanp Tousen Louvèti;\n \nRevòlt Jeneral Esklav 1791 pa revolisyon Ayisyen;\n \nSe gras a viktwa Lame Endijèn nan Vètyè Ayisyen egziste; ki vle di, Ayisyen fèt nan sikonstans istorik e natirèl; \n \nEndepandans se premye demach devlopman otonòm Ayisyen dwe kontinye.\nW andwa konprann gwo jwèt nasyonalite nèg yo ap jwe. Sitou lè yo pa pran nesans nan peyi a epi yo rele tèt yo peyizan; yap defann koz peyizan, epatati epatata. Pou lekòl Ayisyen nap di verite w pa bezwen verifye: Peyizan se klas ki te fòme Lame Endijèn depi Revòlt Jeneral jouk rive Lagè Endepandans. Kididonk, nan lit klas, esklav kont mèt, lasyans rele Istwa se dènye klas la, evennman istorik tankou simayen pwazon pou pran endepandans, refòm esklavaj pa Kod Nèg, e nouvo rejim Tousen Louvèti ki te chanje esklav an labourè, travayètè, eks., ki pote laviktwa. Kididonk, oun klas labourè, travayètè, eks., ki ranvèse pwopriyetè menm jan nou wè sa te fèt an Frans lè boujwazi la te ranvèse monachi.\n\nSanblans kontradiksyon ap parèt klè nan dènye analiz nap fè. Men pou koulye a nap raple kesyon President Thabo Mbeki, Afrik Sid, te poze nan deklarasyon li te fè nan Inivèsite West Indies, Jamayik, “Pou ki Revolisyon Meriken e Fransè pote avantay pou pèp de (2) peyi sila yo tandiske revolisyon Ayisyen pa pote avantay pou Ayisyen? Joukaprezan kesyon an rete poze.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Faz Devlopman\n\nAngiz de rezime nap pase anrevi faz devlopman otonomi.\n\nNap raple prediksyon Makandal;\nNap reyafime dekouvèt manman lwa Ayiti; e,\nKontini Reyalis Mèveye pou sosyete Ayisyen vini limenm.\nPremye, objektif orijinal Makandal te eksprime nan youn nan pakèt reyinyon pou planfiye endepandans. Se oun istwa nou tout konnen. “Oun aswè, nan oun reyinyon, Makandal mande oun vaz plen dlo. Nan vaz la li mete twa (3) moucha, youn jon, youn blan, e youn nwa. Makandal retire mouchwa jon lan men pemye abitan zile a; moun kap dirije zile a li retire mouchwa blan an; e men moun kap rete mèt zile a se mouchwa nwa a.” (Davis, 1985)\n\nDezyèm, valè e merit Desalin pito “Papa Desalin” (Leroi) se dekouvèt manman lwa Ayiti. Nan 2yèm Ane Endepandans, Papa Desalin bay Ayiti premye konstitisyon kontrèman a ansyen Prezidan Aristide ki fè referans a Konstitisyon 1801 Tousen Louvèti te fè ekri. Nan atik 12 Konstitisyon 1805 li ekri: “Okenn blan pap kapab retounen pran tit pwoprietè e mèt.” Papa Desalin kontinye: “Se manman lwa Ayiti. Epitou li òdone Ayisyen: “kenbe inyon se sekrè siksè nou se koz li (italik pam).” (Madiou, 1989)\n\nTwazyèm, “Dèke oun sosyete dekouvri manman lwa li dwe aplike li nan tout domèn. Epitou dechifre oun lwa nan anviwonman li se definisyon jeni.” (CRESFED, 1956) Nou eblouyi pa klèvwayans konstityan Konstitisyon 1987 la; yo adwatman aplike manman lwa peyi a. Kididonk, yo montre mond lan malgre Okipasyon Meriken Yanki yo pat kapab efase lwa fondamantal Ayiti.\n\nA ki sa nou te kapab konpare manman lwa? Nou va konpare li ak “Sèvo oun fòm enèji w pa kreye w pa detwi.” (CRESFED, 1956) Deki sa nap pale? Nap di lwa ki radye moun ak doub nasyonalite se lèt lwa Makandal te atikile, Papa Desalin bay kò jirik; e Konstitisyon 1987 kontinye pou Sosyete Ayisyen vini limenm. Peyi a se vodou pi siyifikatif pase san.\n\nLepli souvan zòt ki ankontravansyon ak manman lwa peyi a “prezante Makanda yo nan egzèsis lalwa kòm kriminèl.” (Davis, 1985) “Men nap raple zonbi se pa oun fenomèn Ayisyen nou wè zonbi toupatou nan sosyete Ewopeyen fasonnen, patikilyèman Ozetazini ki genyen plizyè milyon eskli sosyal (italik pam).” (Patterson, 1991)\n\nNan etaj sila a nap ankouraje w konsidere Mèveye de nivo elemantè a lekòl jan Alexis te pwopoze Lekòl Mèveye osnon Ayisyen. Ki se avansman legasi istorik e tradisyon chak jenerasyon pote nan epòk pa yo. Lefèt nou konnen devlopman otonòm nou wè depi  mitan 18yèm Syèk a fen 20yèm Syèk Afriken ale de viktwa a viktwa nan pwosesis san fen, fè remakab sa rive malgre asasina, kou deta, erè, e ezitasyon.\n\nLekòl Ayisyen plase nan chimen jenerasyon sila a tach pou likide kapitalizasyon bezwen pandan yap jete newokolonyalis nan poubèl istwa. Men gran peril, danje ap menase Ayiti toutolon pakou devlopman otonòm li. Prensipalman, konplo-tè abiye ak rad Ayisyen ap chèche bay kou pou tiye antant Ayisyen. Se atravè pwosesis elektoral la yap eseye rive detwi Ayisyen e defèt Ayiti.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Analiz final\n\nLyen san pou tabli nasyonalite pi fèb osnon pi medyòk pase relasyon ak tè a. Li nil paske idantite nasyonal pa pase pa san, osnon jèn-byolojik. “Jèn nan limenm pou limenm oblije oun dezyèm fòm yo rele elvaj elvaj fanmi” (italic pam). (Dawkins, 1976) Faktè nasyonalite ki pifò e pi entèlijan se relasyon ak tè a. “Se pa apati lyen familyal Ayisyen ap kapab demontre entèlijans pito se pa (italic pam) abilite pou pwoteje peyi a e Ayisyen, presizeman fè sosyete Ayisyen vini limenm kont fòs andeyò kap chèche detwi Ayisyen e defèt Ayiti.” (Price-Mars, 1998)\n\nSe konsa nou wè nan de (2) faktè pou detèmine nasyonalite. Premye a se lide e brenn, ki mele ak kilti endividi ki pat rive akonpli inyon sou tè yo tap viv. Dezyèm lan esansyèl e konkrè. Èske nou dwe raple Ayisyen inyon pote kilti nasyonal? Kididonk, si nou aksepte nasyonalite baze sou lyen san se erè; nou dwe konkli pwogram kap vini apre, patikilyèman Sosyalis Entènasyonal an kolaborasyon ak patizan inegalite moun, ap erè pi grav.\n\nLibète Ayisyen makònen ak posesyon tè, e pou kenbe endepandans peyi a fòk nasyonalite Ayisyen depann de tè a. Se oun kesyon Mèt-tè ou Lanmò. Si non, ka nou site avan, spesifikman doub nasyonalite se prelid a deposesyon total Ayisyen kap viv ann Ayiti ki pa janm ale, kite peyi a. Dayè, èske aksyon Desalin pou bay Peyizan tit tè pat lakoz lanmò li? Dapre nou pa gen dout se distribisyon batistè e refòm agrè ki konstitye Revolisyon Ayisyen (Fick, 1990). Se oun Revolisyon ki andwa fèt san revanj nan Antant Jeneral Ayisyen sou baz jis e legal.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Viv Ayiti Lib e Endepandan\n\nDima Lafontan\n2007\n\nEntwodiksyon\nOun rezime istwa alavitvit montre Grèk yo, ki pat reyisi fè inyon sou tè yo tap viv, bay mond lan oun kilti pèp; tandiske Afriken yo, ki te reyisi fè inyon, bay mond lan oun kilti nanchon” (Alexis, 1956). Dapre nou, se reyèl, sosyal nanchon an nou dwe pratike kèlkilanswa nan pwodiksyon, lwa, medsin, elatriye. Poutètsa nou redije refleksyon tou kout sou konjonkti ann Ayiti pou nou ankouraje deba pami rezo Kreyolis sou net la, epi blayi lespwa Aysyen anndan e dewò ap reyisi bay karakteristik mond lan Lespri 1803 pote kò jiridik.   \n\nAvan nou kòmanse pèmèt nou oun tidetou pou nou di: diran Konferans Karayb an Jen 2007 nan Washington, DC nou te sezi moman gade Rene G. Preval, Prezidan, Repiblik Ayiti, nan je e nou wè fon kè li. Preval se oun nonm senp ki ta renmen pou jistis e entegrite blayi ann Ayiti, e “Rejyon bò Gòlf Meksik e Lanmè Karayib, oun vrè “Nouvo Mediterane”(Alexis, 1956).", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Desalin e Preval\n\nSan dout Preval se prezidan majorite mas Ayisyen pi pa konprann. Pa egzanp, popilasyon an kwipe “Gadem nan je map gadew nan je.” Sepandan, pwen Preval fè ki pase pi inapèsi san sipò majorite mas Ayisyen se deklarasyon “Tit pwoprietè ap pèmèt devlopman piske mèt tè ap kapab prete lajan.” Pwopozisyon la se oun premye etap ann akò ak fòmil “Libète Ekonomik” Anperè Jak 1e te atikile: “Kouman fè depi nou fini chase kolonis milat yo reklame tè a nan non papa yo? Kididonk, zòt papa yo ki Afrik pap genyen tè. Pinga! Mwen konte separe tè a ak entegrite.” Anplis se faktè ‘tit tè” ekonomis Hernandez de Soto ap pwone. Nou pa konnen pou lòt peyi, men kanta pou Ayiti mòso Fewodal la retade devlopman Ayiti.\n\nNap souliyen prensip jistis e entegrite Preval ap pwone se baz pou tabli ekilib pami Ayisyen; ki vle di, nesesite libète e endepandans mele ak Konstitisyon. Dayè, adopte nouvo lwa konsistan ak vize Karikòm pou oun Mache Komen e Ekonomik nan lane 2008. Mach asyiv la anpeche gouvènman fè otreman. Pawòl lagè Monseyè Poulard pa dwe souke gouvènman an ki pataje pouvwa souveren ak Palman an. Dayè, wòl mondyalizasyon bay Legliz se sèlman bay pòv lacharite. Kanta pou mision “sove lavi” nou kwè Legliz pifò nan sipòte vyolans sou pitit Bondye pa filyè rezonman “lagè jis.”", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Pouki tout tole la?\n\nTandiske gran tole leve kont konklizyon Preval tire apre oun gwoup ekspè (Claude Moise alatèt) te evalye rezilta 20 an Konstitisyon 1987; ki se, “Konstitisyon se sous enstabilite.” Libète twò sakre pou nou vle mete baboukèt nan bouch moun, sepandan nap presize se byolojis ki dwe prese prese estatitye sou mank ekilib ant moun nan kominote-sosyete Ayisyen.   \n\nToudabò ki sa oun konstitisyon ye?\n\nPou byen reponn kesyon la nap konpare konstitisyon a bati kay. “Tout moun dakò pou bati oun kay fòk li nivle, kare, epitou li bezwen siman pou kenbe blòk yo. Menmjan ak bati kay, konstitisyon kenbe estabilite pami gwoup moun kap viv nan oun menm areya” (Sellassie I). Odela tout emosyon konklizyon Preval tire merite analize. Kididonk, Legliz Ayiti dwe remete pòt li nan gon e “Zanmi Napoleon” dwe mete ba lèzam. San dout sektè biznis, GNB ki toujou ap foubi zam yo se sèl sektè ki konstitye oun menas pou Leta-Nasyon Ayisyen.\n\nFè enpòtan nou note nan remak Preval diran komemorasyon Lavi e Karaktè Anperè Jak 1e se presyon eleksyon egzije lajan, sekirite, elatriye. Preval kontinye pou li mande èske nap mande MINUSTAH asire sekirite chak fwa gen eleksyon? Kididonk, Preval ak ekspè ki pase anrevi peryòd demokratik la note eleksyon  pa pote avantaj pou Ayiti.\n\nSan dout avantaj eleksyon se endepandans Ayiti; ki vle di, endepandans siprèm a kerèl elektoral, goumen pou pouvwa, elatriye. Endepandans osnon lanmò, olye “Inyon Fè Fòs” deviz Alexandre Petion te fè mete sou drapo apre asasina Anperè Jak 1e, se oun aspè kalite mond lan Lespri 1803 pote. Endepandans se karakteristik lòt pèp imite, kopye. Endepandans osnon Lanmò, olye “Inyon Fè Fòs,” se sèman ofisyèl zansèt yo te jire epi lòt pèp swiv.\n\nPreval pat ka pi klè sou malè ki pandye sou tèt Ayisyen. Anjeneral, nou dwe dakò ak konklizyon: “Nou devye de objektif orijinal la.” Odela kou deta, rezilta Repiblik ki te vini tabli se: Ayiti fann an twa (3); Ayiti dwe Frans, Etazini; Leta fè fayit finansye; Ayiti peyi pipòv. Anfen, Ayiti vini egzanp zòt pa dwe swiv. Fòk li klè pou tout moun se pa endepandans ki mete Ayisyen anreta, mete Ayiti anranka, men se Lespri Lwa 1791 piske nou pase de peyi eklere ki trase chimen a peyi kap swiv. Kididonk, pou pati Nationalis, egzanp pi konkrè defèt Ayisyen se kerèl elektoral, goumen pou pouvwa ki akouche MINUSTAH.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Ale nan sosyete Ayisyen\n\nPreval e ekip ekspè yo gen rezon lonje dwèt sou sous enstabilite ann Ayiti, e fòk majorite mas Ayisyen mete kè li bò rezon sèten. Nou kontan wè jefò pou aplike avantaj seleksyon ki pwouve sou chan batay. Lespri 1803 dwe pran kò jirik nan konstitisyon an pou Ayiti pigran. Zansèt yo te apreyande panse pike douvan. Jodiya, Ayisyen dwe sezi panse pike douvan kap vini objektif nou; answit kò nou ap fè kò ak objektif orijinal la; e kò nou ap vini objektif orijinal pou pi egzak reyalite.\n\nSepandan, leson byoloji aprann nou: “Andwa gen oun gwoup ki ale alanvè presyon seleksyon.” E pou oun tan yo gen avantaj epi pèp la swiv lanvè, depale vini vilgarize, alyenasyon layite pami mas majorite epi lanvè vini total.\n\nÈske se pa sitiyasyon Ayisyen? Kesyon an poze.\n\nLesansyèl se pou majorite mas Ayisyen aji kont-ini dapre avantaj seleksyon epi wap wè Sosyete Aysisyen vini limenm. Toutjan se presyon seleksyon pou majorite mas Ayisyen pran olye presyon po lanvè. Pou pi egzak se presyon premye nanchon Afriken Pos-Kolonyal pou majorite mas Ayisyen pran olye presyon Demokrasi, Premye Repiblik Nwa, e lòt pawòl douvan dèyè ki fè Ayisyen mache tèt anba.\n\nPinga!\n\nRepiblik osnon Pouvwa Nwa otoritè, ekstèminatris Francois Duvalier e Lorimer Denis tap aplike pa otantik. Depreferans se pou nou swiv fanm ak gason Vètyè jouk nou rive retabli Ayiti lib e endepandan. Kesyon ki jan nap fè viv san Ewòp initil. Gade! Diran plis pase karant lane Kiba reyisi viv san yo.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Analiz final 2\n\nKoulyeya, Ayisyen andwa nan mizè men kondisyon nou pa definitif. Se pou Ayisyen apreyande “Evolisyon ki pa chanjman yo rele revolisyon” (Glissant, 1981). Kididonk, konesans pozitif mond lan mele nan aksyon pou enfliyanse e chanje kondisyon se verite pi konkrè. Pa egzanp, risk zansèt Afriken te oze pran pou yo te freye chimen deyò mond Ewopeyen te mennen yo; yo te sètoblije “Brave Lanmò” pou remete vyolans nan sèk li.\n\nAyisyen wè klè; pwoteksyon nou se bravou fas a danje natirèl osnon lòm, e “Pigran kapasite plastik (abilite pou chanje fenotip pou jere chanjman anviwonman) nou se tabli ekilib pami nou pou nou fè fas osnon tyeke fòs ki kapab detwi nou” (Price-Mars, 1998).\n\nNap di bravo san rezèv a Preval, Moise zòt ki pwente direksyon--jwèt pou majorite mas Ayisyen.\n\nlafontan\n\nDima Lafontan se oun manm Près Kolektif Trileng, Rezo Kiltirèl Tanbou, & Asanble Atis Ayisyen nan Massachusetts.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "On tan pouri poem\n\nDoumafis Lafontan\n\nRelasyon dwe nouri\nPou lanmou pa mouri\nOtreman, amoure ap nan kouri\nJalou ap kontan ri\nKoup ki peri\nMaryaj pap ateri\nMenm pou lagalri\nPap gen timoun nan gadri\nFanmi ap petri\nLatè pap geri\nNi fleri\nFigi ap kontinye kouvri\nBiznis pap louvri\nAnyen pap janm dekouvri\nBarik vid ap kontinye fè bri\nTanpri\nPa vann valè a vilpri\nOu pa bizwen konn ekri\nPou ou dekri\nSitiyasyon kri\nOu ap soufri\nDri, dri\nPa bliye, Clinton kraze pwodiksyon diri\nPou enperyalis te layite nan lari\nAn 2004, Bisantnè Ayiti bòykote a Pari\nKounye a, Ayiti ap tri, tri\nPote bòl ble kay madan Lori\nOn tan pouri\nNasyonalis, youn kont lòt, angri\nJouva, jouvyen, inegalite ap fini sanpatipri\n\nDwa Otè © 2020 Doumafis\n\nDoumafis Lafontan itilize Mwen, premye pwonon pèsonèl, pou li rakonte istwa siksè Ayisyen.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Oti Nwel pasé poem\n\nFilao\n\nFilao à Rodrigues.\n\nOti nwel pasé ?\nPa rété pwadangol\nSé bich épi fwagra\nPito sé yanmsasa\n\nOti filao a ?\nPou fè lab nowel la\nSé sapen épi lanej\nKa risivrè kado\n\nMé éti kay nwel la ?\nEpi pay koko a\nAn tibwa, an chacha\nDé ti-boutey soda\nPou nou fété nwel\n\nMé éti boutey chob la\nPonch koko ek paté\nPou nou sa chanté\nJikatan nwel la pran\n\nJòdi kantik pikan\nKa mennen plen kankan\nDépi tan lézavan\nJikatan nwel la pran\n\nJòdi sé bakannal\nPres an tan kannaval\nPa rété respé\nNou pa ni tan prédié\n\nMé oti tan rékonsiliasion ?\nLè vwazen té faché, té ka rékonsilié\nJòdijou jouwé ka fè bri kon  péta\nFrè épi sè ka goumen\n\nMé oti fraternité ?\nFrè épi sè kon chien épi chat\nKa goumen pou ti-mòso tè\nKa faché pou jalouzi\n\nEti nwel manman mwen ?\nOti nwel papa mwen ?\nOti nwel lanfans mwen ?\nTout kawtié a té an sel fanmi’y\nTout moun té ka alé kay tout moun\nJòdi oti tousa pasé ?\n\n\nJude Duranty\nCarbet le, 01.12.06", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Atibon Legba poem\n\nCapois La Mort\n\nCapois La Mort par Stephen SAINTILUS. Carrie Art Collection.\n\nDanbala Wedo reyini tout Zanj yo,\nZansèt yo pou selebre dat premye jou w Nan Ginen.\nSe sa mwen t ale wè\nMwen retounen di w\nMesaj mas la pou Kangayame\nPase nan kè w.\nKenbe imilite,\nVerite pou w fè jistis mache nan sosyete a.\nVanse menm jan ak Jeneral Kapwa\nPiske nan 210èm Ane Endepandans lan\n8èm Jenerasyon ak\nPwochen an pral make\nDeseni Dessalines,\n21èm dekad renesans Ayiti\nDerape Mòn Wouj,\nDèyè Mòn Gen Mòn.\nDe Viktwa 1804, a\nViktwa 2004\nMonn lan ap asiste Defile\nLame Endijèn tòch nan men\nSan enteripsyon depi Nan Ginen,\nAfrik manman nou ak\nKlinkunk pitit w,\nJouk rive Ayiti cheri\nSan n pa bliye Kiskeya,\nAmayka,\nKibAlba.\n\nBilolo\nDoumafis Lafontan", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Nwèl katye popilè poem\n\nAnba dra laperèz\nTout moun kouvri\nBandi nan lari\nMoun pè sòti\n6 zè di swa\nPa gen pipirit nan lari\nAne sa sa pi rèd\nMen se chak ane li pi rèd\nPou malere malerèz\nNan katye popilè\nKap bouske lavi anba lavil\nNan yon lari ki an danje\nNan yon peyi dlo nan je\n\nKi moun ki ka ri?\nKi moun ki ka fete?\nKi moun ki ka chante Nwèl rive?\nAlimèt pa ka pase\nDife pa ka limen\nGwo van ak lapli pase ak fòs\nAnyen pa rete\nNi asyèt, ni gode\nNi kiyè, ni chodyè\nNi derechany pou mete\nNanpwen tab, ni napon\nPou ranje kouvè\nPou akeyi Ton Nwèl\nNwèl san syèl\nNwèl san sèl\n\nNou antere nan ma labou\nDra diyite n blayi nan tout kafou\nKijan nou ka espere?\nKijan nou ka fete?\nMen Nwèl pral pase\nKijan nou ka fè chante?\nAk ki mo nou ka konpoze\nYon chan lespwa\nBat tanbou, jwe flit\nSouke tchatcha, jwe gita\nPou ti Jezi Kap vini ankò ane sa?\n\nDevan pòt pa janm sispann tounen dèyè kay\nNan ki kay?\nAnba ti tonèl kouvri ak vye fèy tòl\nKay ki ka twonpe solèy\nMen ki pa ka twonpe lapli\nNan ki kondisyon nou pral resevwa sovè sa\nKi di nou jan sa ye l ap vini?\nSou ki wout, sou ki pon li pral pase?\nYon gwo distans ak Nwèl separe nou\nYon konplo pou zetrenn\nPa janm rive pa bò lakay nou\n\nYon ti sapen nan yon kwen\nLavi ta tounen\nYon bann ti limyè tout koulè\nKap limen tenyen\nSe sa nou ta renmen pou klere chimen\nYon kiyè diri ak pwa\nYon griyo ak bannann peze\nYon bon labouyi mayi pou soupe\nKonsa grangou ta pati\nLi ta sispann gwonde nan vant nou\nMenm pou yon jou\nPou jou sa\nPou Nwèl sa.\n\nKelita", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Nwèl ak joud'lan poem\n\nse pi bèl epòk...\nSe lè ti kòk\nmete pi bel rad\npou al bay serenad.\nbò kay yon ti menaj\nki ap pran\n'de l'air' a letaj...\nGuita, manoumba\nmarie ak tcha tcha,\nKleren, tafia\nsele bride,\nboutèy tranpe\npa gen chita,\ntout mele\nlan depale,\nfè-w sou pi vit\nkon pipirit...\nAy! Fèt Nwèl bò lakay\nse bèl bagay...\n\nGuy Cayemite", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Si pa ta gen Nwèl poem\n\nSi pa ta gen Noèl,\npa ta gen fèt lan sièl,\nbal pou nou rejwui\napre mès minwui...\n\nSi pa ta gen Nwèl,\npa ta gen pope twèl,\nti Jezi lan krèch,\nfanal lanp bòbèch...\n\nSi pa ta gen Nwèl,\npata gen ab-de-nwèl,\nlimiè limen tenyen,\npli detwal toulimen...\n\nSi pa ta gen Nwèl,\npa ta gen tonton-nwèl\npa ta gen reveyon,\nsoup joumou ak bouyon...\n\nSi pa ta gen Nwèl,\nsa ta gwo pataswèl,\nyon gwo panzou\nyo ta ban-nou...\n\nGuy Cayemite", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Bolomnwel poem\n\nBolomnwel!\nzur laniverser ti Zezi\ndan mo sulye\nmo ule enn mitrayet\nek de grenad\nbolomnwel\npa gayn per\nmo pa pu tuy person\nmo pa enn teroris\nlavyolans pa dan mo kiltir\ndayer mo pli meg ki enn fey\npapye ermel\nli kler gran dimunn-la\npa finn design mwa\npu deklar Rambo\nbolomnwel\ndonn mwa mo mitrayet\nek mo de grenad\nmo zis anvi kone\nkone ki si mo ule\nmo kapav desann dan lari\npu eklat de-trwa sinbol\npremie tomem\nbolomnwel\navek to gro lagel\nkuler manti\n– zame finn konpran\nkifer zanfan ris to donn gro kado\nzanfan mizer to donn\npupet plastik made in Trululu –\navek to surir ankuyonad\nto leker ansilkan…\nto enn kamuflaz\npu enn sistem\npa par azar\nsi to ruz ek blan kuma Coca-Cola\nto ekziste zis\npu donn kapitalis bonn konsyans\npu pas diber ar zanfan bondye\nale bolomnwel\nsan rankinn\npa bliye mo mitrayet\nek mo de grenad\nmo pu netway mo sulye\nbyen prop\n\nWilson Bégué", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Chanté Nwèl poem\n\nOu gen yon ti fason\nlan yon ti chanson\npote sezon Nwèl\npou fè Nwèl mwen bèl...\n\nOu gen yon ti fason\npou-w pote sezon,\nyon ti tizon dife\npou fè kè-m chofe...\n\nOu gen yon ti fason\npou-w bay leson,\nyon ti fason ou souri\nki bat chat bari..\n\nDèyè move zè,\ndèyè mal fèzè\nki pa kwè Nwèl\nsa soti lan siel...\n\nOu gen yon ti fason\nlan yon ti chanson\npote Nwèl lan kè-m\nlè w-ap chante avè-m...\n\nGuy Cayemite", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Ayiti, N ap Pike Devan\n\nDoumafis Lafontan\n\n26 Jen 2015\n\nBwa Mare\nAyiti ap fè fas a oun seri defi Listwa mete sou chimen li kòm Premye Nasyon ki aboli Esklavaj e san dout mete fen a Kolonizasyon. Nan lane 2010, majorite Ayisyen viv katastwòf pi grav peyi a janm konnen depi Okipasyon Ameriken an 1914. Jodi a, gen oun mache cho paske Sendomeng (Dominikani) ap depòte omwen 250,000 moun.\n\nSelon Prezidan Ayiti, Michel J. Martelly, dirijan divès peyi Amerik Disid te konseye li antreprann negosaysyon bilateral ak Dominikani. Konsèy sila te bay nan kad negosyasyon de peyi yo t ap antreprann, apre Tribinal Konstitisyonèl Dominiken te rann jijman 168-13 pou denasyonalize moun ki te emigre Dominikani apre lane 1929. Administrasyon Martelly, ak Premye Minis Laurent S. Lamothe, te abandone inisyativ òganizasyon rejyonal tankou Caricom t ap mennen pou anpeche Administrasyon Danilo Medina, Prezidan Dominikani, egzekite jijman manb Caricom konsidere rasis, e ki makònen ak diskriminasyon kont Dominiken ki gen paran Ayisyen. Analize sitiyasyon an egzije nou derape ak kontèks istorik, ekonomik e sosyal.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Kontèks kriz la\n\nAtitid Dominiken, anvè travayè Ayisyen ki t al koupe kann nan Batey yo, klè. Nou vle di, Dominiken atribiye siksè ekonomik peyi yo a Kapital; ki vle di Envestisman Dirèk Etranje, e non a Travayè. Kidonk, Travayè Ayisyen vini dispansab piske sektè Mendèv Bonmache pa nesesè nan domèn konstriksyon, sèvis, touris, elatriye. Dayè, oun senp koudèy ann Ayiti ak pakèt konpayi konstriksyon Dominiken k ap konstwi wout montre se pa mendèv Ayisyen k ap itilize.\n\nSe dwa oun moun osnon gwoup pou li pa dakò ak modèl Newo-Kolonyal Dominiken anplwaye pou fè peyi yo avanse. Pou plis presizyon, n ap fè remake Travay pase plizyè faz. Nan tan lakoloni se te Esklavaj, diran peryòd Sosyete Entegre se te Travay-Fòse, e koulye a se Mendèv-Bonmache. Sepandan, Dominikani fè erè lè li itilize pouvwa Jidisyè pou Denasyonalize apeprè 250,000 moun. Chwa lane 1929, pa sanble gen okenn enpòtans, sinon oun lane apre 1930 Rafael Leonidas Trujillo Molina fè aparisyon li sou sèn politik Dominikani. Ayisyen pap jan bliye, se an 1937 Rafael nan fonksyon li kòm prezidan, te fè masakre dèmilye Ayisyen. Se pase istorik sila ki bay anpil kè sote pami moun ak òganizasyon k ap pwomote Dwa Moun Inivèsèl.\n\nN ap siyale oun lòt fè enpòtan. Menmsi Ayiti ak Dominikani okipe menm Zile, idantite de pèp yo pa menm. Ayiti, konsidere Premye Repiblik Nwa Endepandan, gen oun legasi istorik, tradisyon e Literati, ak lang, idantite e reyalite, ki pwensipalman Afriken. Tandiske, Dominiken entèprete Istwa yo kòm mouvman liberasyon de Ayiti. Anplis Dominiken pale Panyòl e yo konsidere tèt yo Indio.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Pwendvi Andojèn e Egzojèn\n\nOdela kilès ki gen fot, genyen de faktè pwensipal pou esplike sitiyasyon k ap devlope akoz Sendomeng ki denasyonalize dèmilye moun epi pare pou depòte yo ann Ayiti.\n\nAnfèt desizyon 168-13, Tribinal Konstitisyonèl Dominikani, koze oun kategori moun Sanpatri. Malerezman, pifò dirijan Ayisyen prefere adopte atitid “Apres moi le deluge” (Apre mwen pa gen lòt). Dayè, lidè sila yo pa janm rive egzèse okenn enfliyans pou chanje Leta, plizyè obsèvatè di ki Echwe. Fas a menas Depòtasyon plizyè milye Sanpatri, Gouvènman Ayisyen rekòlte echèk paske li adopte oun pwendvi Egzojèn1 a oun pwoblèm entèn. Nou vle di, olye Gouvènman Ayisyen chita ap tann entèvansyon kominote entènasyonal, li t ap mye pou li revize politik y ap aplike ki koz sitiyasyon peyi a ap konfwonte.\n\nSepandan, vize atik sila se esplike pwendvi Endojèn2 oun Sektè Non-Leta (SLN), ak mètpanse, (Dantò, Lafontan, Laurent, Saint-Vil, elatriye) ap eksprime pou enfliyanse Sistèm lan. Yo egzamine patwon anba desizyon Dominikani pran pou redwi popilasyon, epi diminye nonb timoun k ap fèt nan ane k ap vini. Pwen enpòtan nou note, SNL pa repete vye pawòl, “Gade sa Dominikani ap fè Ayisyen.” Depreferans, SNL ofri oun analiz pi pwofon pou anpeche Dominikani reyisi nan jefò l ap fèt pou rive dezekilibre Sosyete Ayisyen, ak konsekans k ap dire plizyè lane.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Analiz final 3\n\nNivo elemantè kesyon an, sèke avèk 250,000 depòte, popilasyon Ayiti ap vini ogmante imedyatman. Nou dwe note, peryòd kwasans popilasyon an te deja kòmanse avèk pitit sòlda etranje (MINUSTAH), ki nan peyi a depi 2004. Ka pitit sòlda MINUSTAH pi pwoblematik paske se oun bann timoun san papa.\n\nKòmante sou popilasyon egzije nou souliyen de volè migrasyon, entèn, e ekstèn. Nan nivo entèn nou plizoumwen konnen konbyen moun y ap depòte ann Ayiti. E piske nou genyen oun chif apwoksimatif (nou pa vrèman konnen), nou kapab pwojete enpak Depòtasyon sou oun peryòd 15 a 20 an piske depòte yo pral fè pitit epi ap gen pititpitit.\n\nNan nivo ekstèn, nou pa konnen konbyen Ayisyen ki kite Ayiti chak ane. Tousa nou kapab di, li pi difisil pou Ayisyen kite Ayiti ale viv nan lòt peyi nan rejyon an. Apa Brezil, Kanada, petèt Chili, pa sanble genyen lòt peyi nan rejyon an ki adopte pwogram pou pèmèt Ayisyen émigré. Nou pa site Etazini paske peyi sila sèlman pèmèt migrasyon rezidan pèmanan.\n\nDapre nou, repons Ayisyen dwe pote, se kouman bay depòte yo aksè a sèvis debaz, tankou manje, kay, lekòl, swen e sekirite? Repons lan pi difisil lè nou konsidere Leta Ayisyen pa janm vreman kapab aplike okenn politik pou adrese pwoblèm popilasyon ki deja nan peyi a. Teworisyen sosyal di, “Pa gen difikilte sosyal san solisyon;” kidonk, nou dwe kòmanse depiste kèk sektè vital pou bay oun milyon Ayisyen travay.\n\nAn konklizyon, konsideran evolisyon Amerik Disid e Karayib la, jefò k ap fèt pou chanje kondisyon lavi Ayisyen dwe fè pati nan politik k ap aplike pou etabli Estabilite Rejyonal, Non-enjerans Etranje, Nasyon Soeur ak Dwa Moun.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Jete dlo, nan non zanset yo, 22 Dawou\n\nDoumafis Lafontan\n\n22.08.2017\n\nEklips la\nJou 21 Dawou sanble oun teyat: Zombi Apocalypse. Anba lavil, moun kanpe pil, pa pil, pa pil. Sa ki genyen? Se gwo evenman! Manze lalin kap karese konpe sole san kache. Se komsi, yo ta di eskelet soti nan klozet. Enben, eklips sila se tankou de gran moun k ap fe lanmou gwo lajounen ki atire gran foul.\n\nLavi nan diktati\nLaboratwa te bay pinga. Ou pa dwe gade eklips la san linet. Epi yo te mete sou plas plizye sant obsevasyon, tankou Massachusetts Institute of Technology, Boston Public Library, Museum, elatriye. Sa ki pat kapab ale nan sant laboratwa te setoblije achte linet pou gade. En pousan (1%) tou profite fe oun ti kob selon egzijans achte linet pou gade oun fenomen ki dire mwens 2 minit. Bon, atansyon pa kapon. Pridans se lizaj.\n\nPensonn pa kapab blame zot ki pote linet pou gade oun fenomen kosmik ki pa nouvo ditou, ditou. San dout, yo aprann viv nan diktati depi yo komanse pran dikte, oun aktivite edikatif ki pa tolere okenn fot, ni wete osnon mete oun vigil. Sizoka, elev la mal ekri oun mo, li pran oun dividal kou nenpot kote nan ko li. Kididonk, nan Nouvo Mond, se depi piti, yo aprann timoun viv nan diktati boutdi pa pwofese Frères Chretien anndan sal klas lekol.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "An verite poem\n\nJodi a, nou pran lari, byen chelbe, camera potab nan men. Nou debake sou oun bann moun kap gade nan direksyon sole. Nou sezi opotinite fe dokifoto sila. Dapre nou, sen nou fotografiye pa telman diferan ak lot gran anons tankou Y2K. Eksepte pou eklips la, sanble moun yo byen kontan temwen gran evenman sila.\n\nAnverite, popilasyon mond lan bizwen plis bon nouvel olye zak briganday ak gwo ponyet peyi devlope oksidan kont peyi ki pa gen zam destriksyon mas.\n\nAyiti manman libete\nMadi 22 Dawou enpotan menm jan ak eklips la paske jou sila make abolisyon esklavaj nan Nouvo Mond, ane 1791. Potomitan sila se sel zam ki kapab defet nenpot atak, lenmi deklare osnon sipriz kont nou. Kididonk, pou komemore komansman Lage Endepandans, n ap di tout moun jete dlo nan non zanset yo.\n\nSe sa nou te ale we, nou retounen rakonte.", "description": null, "domain": "poetry-site", "date": "2025-11-11 12:59:31", "url": null, "image_url": null}
{"text": "Potomitan - Ou se zanj dlo\n\nOu se zanj dlo kite m neye rèv pa m an dayiva n'on lanm k'ap boukle chive l depi m fèt m ap trennen vi m n'on ke pwason Simbi marye ak mwen yon peny an lò nan de grenn mo Men yon pwèm Lasirèn mo W a ede m janbe chagren an janm de bwa n'on fèy papye dra ble a kouvri kè m w'a tounen vwal ki fè vwayaje James Stanley Jean-Simon (Haïti)  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 13:48:58", "url": "https://www.potomitan.info/ayiti/dlo.php", "image_url": null}
{"text": "Potomitan - lapli tranpe pi byen\n\nlapli tranpe pi byen lè l ap tonbe nan je w gout pa gout sou labote tranpe kè m nan jipon w ak nyaj ou farinen chak dlo je k mezire chagren kite wòb dèy sou tan an tann yon rido foli chak gout mo ki tranpe do men m refè nan landrèt chimen lawouze nan pye metsiyen James Stanley Jean-Simon (Haïti)  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 13:48:59", "url": "https://www.potomitan.info/ayiti/lapli.php", "image_url": null}
{"text": "Yon Tan\n\nTe gen  yon tan Nan tan lontan Lontan nan kasika maryen Te genyen yon bèl ti kwen Ti kwen tout moun te konnen Ye te rele li tè kalsinen\nSe te nan lanne 1420 Tout sitwayen peyi maryen Te aliyen Anba yon gwo rak labapen Te genyen yon gwoup endyen Yon gwoup endyen tout moun te konnen Kite fanmi mèt ansasen Yo te rele kò milisyen\nYo te kòmanse toufounen Ak kout baton monben Tou sitwayen peyi maryen Kite kont kò milisyen", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "KONPLO\n\nMwen sonje lontan, nan  lakou mouzen Yon ekip milisyen tape boule zen Sou do pèp Ayisyen Epok yon ti pè salezyen Tape foubi konsyan pèp Ayisyen Avèk pawòl piman bouk Pawòl kite boule kouwè dife Dife ki mete pèp nan lari Poute mande pousa chanje Pèp nan lari ape rele Yon sèl solisyon, revolisyon You sèl solisyon, revolisyon Pèp nan lari sote ponpe Nan lanne 86, pèp dechouke Gro chèf milisyen Milisyen monte, milisyen desann Pèp dechouke yo joun aprè lòt Nan fè aprantisay demokrasi", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "YON TEREN\n\nTe genyen yon teren sou zile terensenfen Preske tout Ayisyen te konnen Paske li te genyen anpil bèl ti kwen Kote pou moun promennen Te genyen yon mizisyen yo te rele Pòllabapen Ki tape simayen pawòl kachkach liben Nan zòrèy  tout sitwayen Pou yon bèl demen", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "YON TAN\n\nTe genyen yon tan, nan  tan lontan Lontan nan kasika maryen Te genyen yon bèl ti kwen Ti kwen tout moun te konnen Yo te rele li tèkalsinen Sete nan lanne 1420, tout sitwayen pey maryen Te aliyen anba yon gro rak labapen Te genyen yon group endyen Yon group endyen tout moun te konnen Kite fanmi mèt ansasen Yo te rele yo kò milisyen Yo te koumanse toufounen ak kout baton monben Tout sitwayen peyi maryen Kite kont kò milisyen", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "DE TI MO\n\nYo rele nou foumi, bann ti bèt tou piti Anba tè nou kache, pou nou viv an sosyete Chak koloni genyen twa kategori Mal, fimèl, ouvriye.. yo  fasil pou yo sonje Genyen de kalite fimèl ki ape viv pami nou Yon kalite ki genyen zèl, seli kape ponn ze pou nou Yo rele yo foumi pondèz Lòt kalite yo mem, pa genyen zèl Men.. yo te ti tay E yo te toujou sou travay Yo rele yo foumi louvriye Yo te yon ras foumi itil Mwen priye tout ti moun Mwen priye yo anpil, tanpri pa touye nou", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LONTAN LONTAN\n\nAnvan tout bagay te  fèt, te genyen limyè Fènwa avèk fredite kite kouvri lemond antye Setelimyè lavi, limyè papa Legba Premyelespri vivan chalè avèk fòs Legba mèt granchemen, Legba potomitan Legba avèk Loko, de premye gro lespri Granmèt la te kreye Epi tou te vini genyen nègès manman latè Latè ki resevwa limyè papa Legba Latè ki resevwa chalè papa Legba Limyè avèk chalè ki pami de sous lavi Se konsa, latè vini ansent gro vant pou papa Legba", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LWA YO PA JANMÈ DÒMI\n\nNan peyi Ginen kote lwa yo rete Nou pa bezwen limyè, paske pa genyen lajounen ni  lannuit Peyi Ginen toujou klere avèk yon sous limyè Kite bay yon klète blan tankou lèt Limyè sa....a..a.. Sete limyè papa Legba, ki genyen yon sèl je Je papa Legba toujou rete louvè Pou li siviye saki ape pase nan peyi Ginen Paske Granmèt la te mete gadyen peyi Ginen", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "DANN PETRO\n\nDann Petro, wa  peyi Zandò Bon zanmi wa papa Legba Msye genyen yon pitit gason yo rele tijan Petro kite domaje Dan Petro te mèt malfezan Chak fwa Atibon Legba tape jwe avèk Tijan Petro Atibon Legba tape anuiye Tijan Petro Atibon Legba tape pase Tijan Petro nan rizib Atibon Legba tape fè Tijan Petro kriye Tijan Petro te vini wont, li koumanse rayi tèt li Msye vini rayi Atibon Legba Yon jou Tijan Petro ale kriye bay papa li Dann Petro Dann Petro fè Tijan Petro konnen ke li prale regle sa Dann Petro voye yon kongoZandò atake Atibon Legba Anvan li voye KongoZandò sa atake Atibon Legba Dann Petro sipoze mande pèmisyon nan men wa Danmbala", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "ÈZILI FREDA # 1\n\nLegba avèk grann Brijit fèyonm pitit fi Yo rele li èzili èzili te tèlman bèl, yo pate vle kite li Nan peyi Zili anba dlo Yo voye li kay Ayida avèk Danmbala nan peyi Ginen Danmbala vini parenn èzili Danmbala bay èzili yon kado, yon kokenn kado Ke pèsonn gason paka resiste Yo vini bali non Freda, kote tout jenn lwa gason Nan peyi Ginen vinni adore Freda Tout jenn lwa gason nan peyi Ginen Mete ansanm pou yo bati yon gro perestil bwa kajou Yo kouvri perestil sa avèk lò èzili te vini rete la, tout jenn lwa gason tape pote  kado Bijou, lò, avèk dyaman Chak lanne, yo fè gro fèt pou li Kote mem jenn fi ki pate kapab jwenn mari Te ale adore li mande li favè, men si li renmen yo yo  jwenn favè", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "ATIBON LEGBA\n\nAtibon Legba vòlè liv lasyans chif yo Li pote yo bay lèzòm Pou li montre yo ekri san yo pa konnen lio Danmbala pini Atibon Legba Kondane li pou li ale chita sou tèt mònn peyi Ginen Pou li te kabab bay lèzòm limyè Pou yo te kapab ekri e pou yo te kapab wè klè", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LEGBA\n\nLegba fèt, li fèt nèt Chak jou li parèt Ayisyen kontan Bèl limyè sa a.. Se limyè papa Legba", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "YON KADO\n\nJodiya mwen fè ou yon kado Yon kado ki rele tan avèk letènite Chak fwa mwen sonnen ason an Yon lespri sòti anba klòch la, yo rele li tan Li gaye sou tè ya pou li rapousib lèzòm Depi li atake ou, ou koumanse pèdi fòs Po ou vini plise Aprè sa ou tèlman vini fèb ou blije mache sou baton Jiskaske ou mouri", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LEGBA TAPE DÒMI\n\nYon jou Legba tape dòmi Yon marasa yo rele Petro Pran kle ja a.. Li louvri pòt peyi wa yo Li desann nan Ginen, li wè bèl lasirènn Lasirènn pran kouri, yo ale pran lazil Nan palè lwa  rada yo (Oufò) Lasirènn vini ansent, li fè kat  marasa", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "POTOMITAN\n\nNan lanne 2020,  estasyon nou rele Potomitan an Prale woule tankou yon manman toupi nan lespas Potomitan prale tounen kalfou siveyans Kape kontrole trafik ale vini Sòti nan Ginen kise bitasyon envizib yo Rive sou planèt tè ya kise bitasyon kretyen vivan yo", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "SIMBI\n\nSimbi bay Agwe yon fèy wonga Pou li benyen mètrès lasirènn Kò li klere tankou yon glas Kote ou te kapab wè foto ou ladan Wonga sa ape chanje po lwa nègès la Li pap kapab fè anpil tan nan solèy", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "BONDYE\n\nPandan lontan, lontan Se sèl gro lwa yo ki tape viv sou latè Yo te genyen fòs Bondye ki tape koule nan yo Lè yo tape mache latè tranble Lè yo tape pale Vwa yo fè plis bri, plis bri pase loray Ki tape gronde nan syèl", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "DEPILONTAN\n\nDepilontan mape pase tray Lavi pou mwen se vye bagay Papa Bondye tanpri souple Si ou te kapab fè lapli tonbe Pou sispann mizè malere Kape pase tray sou latè", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "KANAVAL 1998 # 1 ALA  FÈ YO FÈ\n\nMalfèktè yo kenbe pèp la an otaj Yo pa vle demokrasi popilè ya La chanm pèpè ya Made refè eleksyon Peyi ya tankou yon bank bòlèt 50 15 20 Nan men Meriken Pèp Ayisyen mobilize Pou nou pran pouvwa nou Pèp Ayisyen leve kanpe Reklame dwa granmoun nou Pou sa chanje pou tout tan genyen tan", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "ZANJ YO\n\nSonje zanj yo souple, na sonje zanj yo souple Danmbala papa ou mem ki genyen je pou wè Mizè zanj yo ape pase sou latè Danmbala papa desann sou latè pou ede zanj yo souple Pou lavi yo chanje nan mizè yape pase Danmbala papa tanpri desann sou latè Pou chanje kè tout mechan kape maltrete zanj yo Danmbala papa se ou sèlman ki kapab sove zanj yo Danmbala papa tanpri souple desann sou latè Pou sove tout zanj yo Ke mechan ape plimen sou latè Danmbala papa desann sou latè Mape mande ou pou ou desann sou latè Pou ou sove tout zanj yo O non papa a avèk pitit la e lesprisen yan ki kontrole  tout bagay Kape pase sou latè", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LÈ YA RIVE\n\nLè ya rive pou Vodou dirje Lè ya rive pou nou rele lwa yo Lè ya rive pou nou limen rogatwa yo Lè ya rive pou nou tout rasanble Lè ya rive pou sèvis koumanse Lè ya rive pou nou rele BILOLO Lè ya rive pou nou tout viv ansanm tankou Vodou mande", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "BENEDIKSYON POU OU\n\nOu se yon sovè kape gide lavi nou Tankou yon bon bèje kape gije mouton yo Tanpri papa, beni Ogou, beni Zili,Beni Agwe,beni tout  lwa yo Ou se sèl fòs sou latè Moun yo bezwen pou nou voye ou jete Tanpri papa, beni tyovi yo, beni Danmbala, beni Legba,beni  Ayida Ou se profèt pawòl Bondye Kape pote limyè Pou yo kapab konnen ke Vodou se lavi", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LAGE NOU NAN  BOUKAN\n\nMoun yo lage nou nan bokan an Boukan dife lanfè latè Lanfè latè nan mitan batèy Nou ale nan Sendoming,nou kite tè nou andeyò Nou ale nan Sendaoming, pou ale chèche lavi miyò Yo choute nou avèk koutpye Koutpye lame zenglendò Nan repiblik vwazinn o Yo choute nou avèk koutpye Koutpye depòtasyon Pou yo kapab kache vrè vizay yo Yo choute nou avèk koutpye Koutpye imilyasyon pou yo plè tout espwatè Ki pa vle wè koulè nèg Nan peyi Dayiti Kise limyè latè", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LI GENYEN POU LI DESANN\n\nLegba genyen pou li desann Pou li vini jije mechan yo, kriminèl yo bann atoufè yo Ban san manman yo, bann diktatè Legba genyen pou li desann E mwen konnen lape desann avèk lame li Pou li detwi zanm nikleyè yo ke nèg kreye pou dtwi limanite Legba genyen pou li desann Pou li arete tout kriminèl yo fo lidè malatchon yo Kape simaye pawòl dwategòch Nan zòrèy lespri ròròt\nMaryann Maryann ooo, bèl fanm kreyòl Fanm nan lakou sodo Pitit tè Dayiti 22 Aout rive, lè ya rive pou nou monte sodo Ale byen benyen na so Maryann o, Maryann o Fanm lakou nago, nape naje sou dlo", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "KANAVAL 1998 # 2 PRAN KONSYANS\n\nNèg yo pran pouvwa popilè ya Promèt pèp la demokrasi Demokrasi avèk nasyonzini Kape fini Ayiti cheri Nan divizyon demogoji Ansyen fanmi nouvo fanmi Malfini ape veye Kilè pou yo toufounen tout fanmi Pou detwi Ayiti cheri Ke san manman ape pilonnen Nan lakou paleman flanman Ban san konsyans manyè pran konsyans Pou pèp la pa disparèt nou tout ansanm", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "ELEGWA\n\nElegwa, mètrès kalfou, mesaje ant  kò avèk lespri Elegwa, ou mem ki proteje kay mwen kont malfèkte Men balènn mwen pote pou ou Men bonbon mwen pote pou ou Men ronm mwen pote pou ou Men siga mwen pote pou ou Men kleren mwen pote pou ou Pou seremoni yan koumanse", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LANMOU PAPA LEGBA\n\nMwen leve maten yan, lanmou papa  Legba monte mwen Li anvayi kè mwen Li di mwen: tyason \"Ou se mesaje mwen\" Ale di moun yo \"Fòk youn remen lòt\" Se sa kape fè mond lan vini pi bèl Si youn renmen lòt tankou mwen mande li ya Si youn renmen lòt \"pape janmè genyen lagè\" Si youn renmen lòt \"pape janmè genyen lahènn\" Si youn renmen lòt \"pape janmè genyen lenjistis\" Si youn renmen lòt \"Lavi nou ape pi bèl\"...", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LÈ NOU\n\nLè nou nan  konbit nou danse Zaka Lè nou nan lagè nou danse Feray paske sesa ki zanfè  nou Lè nou nan lanfè nou danse Ife Lè nou nan Ziltik nou danse Zili paske li pirifye kè  nou Lè nou nan sorrow, nou danse Petro Lè nou nan oufò, nou danse Dantò paske se la nou jwenn  fòs nou Lè nou nan Pilboro, nou danse IBO Lè nou Tomazo, nou danse Nago Lè nou nan Sodo, nou danse Konggo paske se la lwa  monte nou Lè nou nan Vodou, nou danse Ogou jiskaske li jou", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "FLANM\n\nFlanm limyè Vodou klere Li klere e li di lè ya rive Pou nou koumande latè Latè ki nan fènwa anba pat men kriminèl yo Flanm limyè Vodou Klere Li klere namn nou Li di lè ya rive pou nou jije kriminèl yo Kriminèl yo vann namn yo avèk lisifè Flanm limyè Vodou klere Li klere lavi nou Li fè nou konnen ke nou genyen yon misyon pou sove limanite Ki pouri anba peche lòm", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "PRIYÈ VODOU\n\nVodou, yo di ou se dyab, vini  montre ke ou se sous lavi Vodou, yo di ou se dyab, vini montre ke ou se bondye Vodou, yo di ou se dyab, vini rele Lwa Danmbala Vodou, yo di ou se dyab, vini dyayi nan mitan kè nou Vodou, yo di ou se dyab, o se yon papa tou puisan Vini desann sou tè ya Vodou, yo di ou se dyab, tanpri vini sove tyovi yo vodou, yo di ou se tonè, vini gronde sou tout latè Vodou, yo di ou se Jezikri, vini resisite nan fon kè  nou Vodou, yo di ou se Desalinn, vini sove nèg Dayiti Vodou, nape rele anmwe, come on and free our minds Vodou, you are like a song, for people to sing all day long Vodou, we are really need you, for our life to be  perfect", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LONBRITT\n\nKòd lonbrit mwen rete nan lakou a Nèg yo di si pou mwen vini chèche li fòk mwen rejete MWen konnen vrè pitit Vodou paka rejete Mwen konnen vrè pitit Vodou paka nan rejete tonè Avèk fòs Vodou,mwen tounen nan lakou a Mezanmi sa mwen wè, mwen pa kapab pale Mwen wè ti moun yo toutouni, granmoun yo paka manje Tout moun yo vant mare, pou sa yo ape pase Vodou pote sekou pou lakou a kapab chanje Anba tout malsite", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "ENÈJI\n\nO papa Legba, lè ya rive Pou detache avèk tout lespri fènwa Ki vle penetre kè nou Ayidawèdo fè nou konnen Ou se yon reyon flanm solèy Bondye Kape mete enèji nan nou", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "MWEN LEVE MATEN AN\n\nMwen leve maten yan, lwa Ogou  monte mwen, li di mwen tyason ou lib Mwen leve maten yan, limyè Legba  klere mwen, li di mwen lè ya rive pou mwen ale klere moun yo Mwem leve maten yan, mwen santi  mwen nan lespas, pou mwen ale jwenn Bondye", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "GEDE\n\nGede, Bondye nan  nwuit o, Bondye lanmò Ou mem ki kontrole trafik  o Ant moun ki kwè e  moun ki pa kwè Gede, fèt mò rive,  kote linèt nwa ou Kote sigarèt ou, pou  sèvis la marye", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "PALE NOU MAL\n\nMoun yo wè nou, yo pale  nou mal Paske lavi nou pa kamarad  vi pa yo Moun yo wè nou, yo pale  nou mal Paske yo pa konnen sous  lavi nou Moun yo wè nou, yo pale  nou mal Paske yo di kilti nou se  Vodou Moun yo wè nou, yo pale  nou mal Paske yo pa kapab detwi  lavi nou Moun yo wè nou, yo pale  nou mal Paske yo di Vodou se  lougarou Moun yo wè nou, yo pale  nou mal Paske yo pa ka penetre  lespri nou kise lespri Bondye vivan Moun yo wè nou, yo pale  nou mla Pou sa  yo fè nou, lavi nou te dwe fini", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "FòK NOU PRAN SWEN YO\n\nGinen yo di fòk nou pran  swen yo, si nou vle ale nan paradi Ginen yo di fòk nou pran  swen yo, si nou pa vle yo kite lakou a Ginen yo di fòk nou sèvi yo, si  se pa sa nan kika nou ye", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LA RELIJYON\n\nMoun yo di nan la relijyon yo  jwenn Bondye um ..um..um Pou jwenn Bondye, fòk ou genyen lafwa, anndan fon kè ou um.. um.. Moun yo di nan la relijyon yo  jwenn Bondye um.. um.. um.. Pou jwenn Bondye, fòk nou kenbe  fèm nan lapriyè Moun yo di nan  la relijyon yo jwenn Bondye Pou ou jwen Bondye, fòk ou  rekonèt ke ennmi ou se frè ou Moun yo di nan la relijyon yo jwen Bondye Pou ou jwenn bondye, fòk  ou rekonèt nou tout se youn Moun yo di nan la relijyon yo jwenn Bondye Pou ou jwen Bondye, fòk  ou asepte mouri pou li", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "NAPE NEYE\n\nSimbi nape neye nan mitan lanmè Agwe rele ou vini kalme  doulè nou Simbi nape neye nan mitan lanmè Agwe rele ou vini bannou pasay Simbi nape neye nan mitan lanmè Beni lanmè a pou nou  pa peri Simbi nape neye nan mitan lanmè Agwe rele ou, pou ou monte  sou dlo a pou ou fè mèvèy Simbi men nape rele ou, nan mitan lanmè, men nape neye Nan mitan  lanmè, bato nou sou dlo Rele nago ayibobo Simbi nape neye nan mitan lanmè Tanpèt la mande anraje Bannou lafwa pou nou  kapab sove", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LEVE KANPE\n\nYo pran nou, paske nou nan tenten Yo pran nou, lage nou nan prizon Yo pran nou, lage nou nan titanyen Yo pran nou, lage nou nan boukan dife Mirak Vodou fè ke yo pa  ka tiye nou, men yo move tankou chen anraje Yo pè mizik nou, Mizik  Vodou nou Mizik men nan men  nou pou revolisyon an", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "RÈL TANBOU AN\n\nMezanmi tande, eske nou tande rèl manman  tanbou an Kape gronde tankou yon rivyè ki prale  kontre avèk lanmè an Tan an rive pou nou tout  rankontre Pou nou tout sonje sa kite pase nan tan lontan Meezanmi tande, eske nou  tande rèl tanbou Vodou a Kape dyayi anndan lakou a Tankou yon sewòm kape bay  lavi Eske nou tanke, moun yo libere", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "RENMOU VODOU\n\nRenmen Vodou, se asepte mouri pou li Chante Vodou, se asepte chante pou lwa yo Partike Vodou, se asepte tou t sakrifis  Vodou mande Rele lwa yo, se travay vrè Vodouyizan Rele lwa yo, se travay wousikanzo yo Rele lwa yo, se travay bon jan gangan yo Rele lwa yo, se travay  tou manbo yo", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LATÈ SE PA  YO\n\nMou yo di latè se pa yo Lè yo mouri, yo prale avèk li,  pou lavi yo kapab pi lonj", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "BÈL FANM O\n\nèzili, ou se yon bèl fanm, pi bèl pase  lò avèk dyaman Lè ou retounen, lavi prale bèl,  pi bèl pase lè sèt mèvèy di mond", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "YO BANNOU\n\nYo bannou bib la, pou yo vòlè tè  nou Yo bannou mizik yo, po yo vòlè  Vodou nou Yo bannou tanbou yo, pou yo  tchake rèv nou Yo vòlè banbou nou, pou yo kapab  rale souf nou Yo vòlè lakou nou, pou  nou tounen lesklav Yo tenyen lidè'n yo, pou  yo ka imilye nou Yo vòlè richès nou, pou  nou depann de yo", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LONTAN MAPE CHÈCHE YON  SANMBA\n\nGenyen lontan, lontan  lontan mape chèche yon sanmba Simbi nan  dlo, manman tout sanmba tanpri souple voye yon sanmba pou chante chante sa Simbi nan  dlo, tanpri souple, voye yon sanmba pou kapab chante pou lwa yo Tanpri souple, voye yon  sanmba, ki kapab vibre zantray nou", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "MONTE MOUN YO\n\nLwa yo monte moun yo, yo di se  lesprisen Ogou monte moun yo, yo di se  letènèl Senjak monte moun yo, yo di se  Senjozèf Krichna monte moun yo, yo di se  Jezikri Bouda monte moun yo, yo di se  Ganndi èzili monte moun yo, yo di se vyèj Mari Gad yo monte moun yo, yo di se  lesprisen Danmbala monte moun yo, yo di pa  genyen sa pyès", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "JETE\n\nNou jete dlo  pou lwa yo, nou jete kafe pou lwa yo Nou jete wonnm pou lwa yo, nou  limen balènn pou lwa yo, pou yo kapab gide nou Nan travay nape fè  anba syèl latè Medanm lasosyete, mete jenou nou  atè pou nou tout lapriyè rele lwa Vodou yo Mande yo pouvwa pou nou  klere lespas MADO, DADO, BADO...", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "SÈI VODOU SE YON PECHE  MÒTÈL\n\nYo di sèvi Vodou se yon  peche mòtèl Vodou granmèt pote limyè,  pou moun yo kapab wè klè Yo di sèvi Vodou se yon peche  mòtèl Si yon te  konnen pouvwa Vodou, se pi gro pouvwa sou latè beni Tout kote ou pase moun yo  ape rele viv Vodou An Afrik, yape rele viv  Vodou An Amerik, yape rele viv  Vodou An Ewòp, yape rele viv Vodou Nan Karayib la, yape rele  viv Vodou An Azi, yape rele viv Vodou Nan middle east, yape  rele viv Vodou Viv Vodou toupatou sou latè Moun yo di sèvi Vodou se yon peche mòtl Vodou papa, voye limyè, pou moun yo kapab  wè klè", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "JEZI MARI JOZÈF\n\nJezi, Mari, Jozèf o Se yo twa Bondye voye, pou  delivre lòm anba peche mòtèl kape fini avèk lespri yo Jezi, Mari, Jozèf o Mape rele anmwe, rele anmwe  Vodou, limen tè makaya Pou Jezi kapab  desann gran jounen 25 Desanm", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "SE KONSA\n\nSe konsa nou rele ou Se konsa nou priye ou Se konsa nou chante ou Vodou nanm nou, vini pou  nou kapab pran souf, anba peche latè Se pousa, se pousa nou  renmen ou Se konsa nou fete ou Se konsa nou limen pou ou Se konsa nou danse pou ou Vodou rasinn nou, mape  rele pitye, pitye pou tout tyovi sou latè Kape pase mizè Se konsa ou ye, ou se  limyè, ou se limyè latè, se pou tèt sa nou renmen ou", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "BLÒFF\n\nKretyen yo di, yo di yo  pa konprann rèv nou Yo di nou nan lenmond paske nape sèvi Senjakmajè Senjakmajè tanpri souple  pote nou sekou", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "MOUN YO VLE\n\nMoun yo vle pou nou  montre yo Vodou Moun yo vle pou nou kanzo  yo tou E mwen konnen Vodou sila  se zouti nou pou nou kapab fè yo dou Moun yo vle pou nou  montre yo Vodou Moun yo vle pou nou kanzo  yo tou E mwen konnen kanzo nan Vodou, fòk ou genyen lanmou nan ou Moun yo vle pou nou  montre yo Vodou Moun yo vle pou nou kanzo  yo tou E mwen konnen richès sila  fòk nou travay pou li", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "VWAYAJE MAPE VWAYAJE\n\nVwayaje mape vwayaje, nan mitan kalfou papa Loko monte mwen Li di mwen mon enfant, ou se yon chwazi pou libere mond lan Vwayaje mape vwayaje nan mitan kalfou papa Ogou monte mwen Li di mwen mon enfant, zanfan chwazi mwen leve kanpe pou selebre Vodou Vwayaje mape vwayaje, nan mitan kalfou la rènn Simbi monte mwen Li di mwen tyovi mwen, sèvi Vodou  pou le mond pa peri Vwayaje mape vwayaje, nan mitan kalfou mwen rankontre Jezi Li di mwen, kamarad mwen  genyen pou mwen retounen, jou revolisyon Vodou a Vwayaje mape vwayaje, nan mitan kalfou lespri ya monte mwen Li antre anndan fon kè mwen, fè mwen santi mwenmem avèk li se yon sèl Vwayaje mape vwayaje", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "MOUN YO DI\n\nMoun yo di Vodou se dyab,  konprann yo kapab preche nou lanmou Nan radyo, nan televizyon, sou jounal se yo sèl ki genyen la pawòl Moun yo di Vodou se dyab,  fòk nou jete li pou nou kapab jwenn avèk Bondye Jezi ou mem ki bon  gangan, ki mouri pou sove limanite retounen pou nou genyen la viktwa Moun yo di Vodou se dyaj,  fòk nou jete li pou nou pa soufri, mwen konnen Vodou se lavi Kit yo vle, kit yo pa vle  Vodou avèk Bondye se kòkòt ak figaro, yon sèl marasa  nan peyi Ginen Moun yo di Vodou se dyaj,  se sa ki fè nou pa kapab ini Mwen konnen Vodou se  linyon pou konbat tout fo profèt", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LAVI NOU NANMEN OU\n\nVodou, lavi nou nan men ou, pou jan ou manifeste Di mwen ki non pouvwa ou,  kape fè mond lan vibre Pouvwa ou tankou yon gro  pijon blan kape simaye lapè toupatou Malgre mizè doulè malè ki  fè nou paka wè klè Vodou, lavi nou nan men ou, pou jan sèvis ou bèl, nan mitan kalfou lakay", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "MAPE BAT KATA A\n\nMape bat kata a, woule manman tanbou a Moun yo tonbe danse, yo  danse sou do Woule tanbou marasa a Moun yo danse konsa Woule tanbou petro a Moun yo danse kou zo Rale boutèy babankou a Pou nou danse jouk li jou E lè sa  nape rele gade yon seremoni Seremoni vodou, kape dyayi nan lakou a Pou revolisyon an, revolisyon lanmou an", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "BABILÒNN YO DEBAKE\n\nBabilònn yo debake e, nou  rele anmwe e Beniswa letènèl Lè nou gade se yon konplo  pou yo te kapab souse nou, detripe lakou a Babilònn yo debake e, nou  rele anmwe e Beniswa letènèl Paske nou tout tape  soufri, yo tape deplimen nou tankou kòk benezwèl Ki nan  mitan yon gagè kape fè laviwonndede Babilònn yo debake, nou  rele anmwe e Beniswa letènèl Li lè pou sa  chanje Babilònn yo debake e, nou  rele anmwe Beniswa letènèl Nou rele anmwe viv papa  bondye, Ayiti libere", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "RASINN MWEN SE  NAN TANBOU VODOU SOUS LANMOU\n\nTanbou sa,  tabou lwa lakay Tabou sa,  tanbou lespri lakay Tanbou sa,  tanbou ki fè nou dyayi Tanbou sa,  tanbou janvalou a Tanbou sa,  tanbou ki fè lwa yo monte nou Tanbou sa,  tanbou lwa Ibo yo Tanbou sa,  tabou lwa Nago yo Tanbou sa,  tabou lwa Petro yo Tanbou sa,  tabou lwa Ginen yo tanbou sa, tanbou Boukan Ginen Tanbou sa,  tanbou Ibolele Tanbou sa,  tanbou rasinn san bout Tanbou sa,  tanbou rasinn lakay la Tanbou sa,  li nan rasinn nou, rasinn Vodou nou", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "LI KLERE NOU\n\nLimyè Legba klere mwen Limyè Legba klere nou tout Yon jou lindi maten anba  yon pye monben Li reveye nou pou komanse  chemen an Limyè Legba klere mwen Limyè Legba klere nou tout Yon jou maten konsa, nan rèv mwen li fè mwen konnen se lwa kape dirije tout sa ki  sou latè e tout sa ki nan lespas Limyè Legba Klere mwen Limyè Legba klere nou tout Li di latè se pou nou se  pou nou tout pran swen li Si nou vle lavi nou bèl,  fòk nou pa dekouraje Kole men nou ansanm, san  diskriminasyon, se pou nou kole zepòl pou lavi nou pi bèl Se pou nou kole Zepòl pou  nou genyen la viktwa", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "NOU RELE GRENADYE\n\nGrenadye alaso saki mouri  na vanje yo Grenadye alaso saki mouri  na vanje yo Grenadye alaso papa Ogou pa tap dòmi Grenadye alaso saki mouri  na vanje yo\nFed  Cameau Dosmas fils Sosyal Wòkè, powèt, pawolye, dramatij…\nViré monté\nBel poveb kréyol 722\n« Tout  soulié ni pié’y ». - Jid\nPensez à signer le Livre d'Or ! Sonjé sinié livdò-la !\nSubscribe to RSS headline updates from: Powered by FeedBurner\nLes opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du .\nCharte de respect et de bienséance", "description": null, "domain": "www.potomitan.info", "date": "2025-11-11 13:49:00", "url": "https://www.potomitan.info/ayiti/dosmas.php", "image_url": null}
{"text": "Potomitan - Douvanjou pa bò lakay\n\nDouvanjou pa bò lakay Jean Hervé Delphonse Chak maten, apèn solèy la  kouri dèyè nwit lan Kafe gentan ap koule nan  kwizin nan Dlo komanse lave je, detire kò  ap pouse do dòmi Gason ap mare kanson pou al  kase mayi mi Fanm kenbe bale pou retire  fatra devan kay Chay gentan nan sakpay Ap peze do timal Pou mennen nan mache piyay Timoun lekol  komanse repase leson Manman nan kwizin ap prepare  kolasyon Klòch  Pèpetyèl sonnen, lanjelis komanse Lapriyè  kretyen vivan monte, larouze fin degoute Machann  ap desann lavil pou ale brase Detaye machandis, chèche fè  kèk adoken * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 13:58:05", "url": "https://www.potomitan.info/ayiti/delphonse/douvanjou.php", "image_url": null}
{"text": "Poèmes\n\nJohnny BELIZAIRE\nAnmwe move zè | Aprè desan lane | Atansyon mesye ! | Ayiti | Ayiti leve pye ou | Demokrasi kaba | Di mwen | Gad Ayiti | Gade sa ki rive | Jàn o kote ou soti! | Jean Lajistis mouri mò sibit | Léopold Dominique | Libète | Memwa | Mwen bouke | Mwen sonje | Nan non demokrasi | Nan yon paj pwezi | Nou pèdi memwa | Pa kriye | Pale pale ou | Politik sa pa bon | Pouki | Pòtoprens, ou pa manke lèd ! | Pradèl ou kanpe lòt bò riv la | Pwofèt la te pale | Rekòlt | Sa fè mwen mal | Se jodi | Se nou ki lakòz | Se pa pwofesi | Se yon rèv | Tolalito | Touman | Toutes les rues de ma ville sont piégées | Zagribay\nJàn o kote ou soti !\nDlo nan je m pa janm seche Nan nwit mwen pa gen dòmi nan je Vil mwen ap kriye Gade kretyen vivan ki prale M ap mande Bondye Sa nou fè n ap peye Aprè yon diktati kraze brize Yon koudeta fyèl pete Yon anbago cho kou dife Yon dezyèm diktati kreve je Ayiti ap kriye Ayiti dlo nan je Lapli tonbe, frè nou ale Mapou ak Fonvèrèt deja inonde Gonayiv o o ! M ap rele anmwe ! Tanpèt pase, se rèl dlo nan je M kite peyi m Kite fanmi m ak tout zanmi m Depi peyi letranje Nouvèl la tonbe Ayiti ap kriye Ayiti dlo nan je Ayiti, sa ou fè ou ap peye ? Pouki se ou ? Pouki se nou ? Bondye vin pote n sekou Adye nou pa ka pote Jàn o o ! Kote ou soti ? Bondye, pouki ou kite sa rive ? L'ile de la Tortue , di m si ou ale e konbyen moun ap kite dlo nan je Pèp la pa ka manje Men jodi a yo di m li sinistre Kiyès ka ede n pote ? Chay la lou o n pa sa pote l Adye Ayiti pou ki se ou Gonayiv Gonayiv ann sipòte !\nJohnny Belizaire Amiens, le 21 Septembre 2004\nSe yon rèv\nAnpil moun pa t vle kwè Men gade sa rive kanmenm Ou pa ta di son w kou monte Aprè desan lane libète Drapo blan franse ap bay payèt.\nM poko vle kwè M gènlè ap reve Blan meriken ap ban m lòd toujou. Se pa mwen Ayisyen pitit Tousen San Desalin pa koule nan venn mwen Di m se pa vre Di m m ap reve\nVètyè Vètyè Nou te jire pou nou viv lib Ou byen pou nou mouri Nou se esklav dola Patriyòt nanpwen se dola ki fè lalwa.\nAyisyen Ala pèp bliye vit Nou poko rejwenn memwa n Sa ki lakòz se blan k ap mennen kannòt nou.\nTolalito\nTolalito tolalito Yon vye chanson ki pa ka fini Yon vye diskou k ap fè moun dòmi Tolalito tolalità\nTolalito tolalito Yon powèm k ap vòltije anlè Yon liv parabòl k ap fè malè Tolalito tolalità\nTolalito, tolalito Yon ras moun ki pèdi memwa Yon bann Afriken ki pèdi tras Tolalito, tolalito.\nTolalito, tolalito Yon chan andaki Yon pwezi san mèt Tolalito, tolalito.\nTolalito, tolalito Yon bann maskarad Ki pase pou Kris Tolalito, tolalito\nSa fè mwen mal\nDiswisantwa Diswisankat Senkannsèt Katrevensis Katreven onz Demil Demilkat Demilsis Ti gason m p ap aprann ou konte.\nVètyè Endepandans Diktati Egzil Anbago Move eleksyon Desanzan lendepandans Senksanzan manke yon ti kras Sa se rezime lavi yon prezidan\nAyè se te Chalmay Peral Jodiya se Tousen Tout pran kou nan do Ayiti tounen yon malora\nWòch nan dlo Pral konn doulè Wòch nan solèy Aprè desan lane gèp Se va desan lane myèl Gèp Gèp Gèp Myèl Myèl Myèl Pawòl yon chèf leta Son w pen rasi Adye pou Ayisyen yo ki nan koma\nKi bèl sèman Konstwi lekòl Fè sant de sante Pale an favè libète Rekonsilye tout klas yo Elimine taks zonbi Dechire chèk zonbi Pa piye kès leta Respekte dwa tout moun Si sa te rive Nou t ap rele viv Si letranje te respekte n Nou t ap kourone ou Se ou ki lakòz Nou pi pòv nan Amerik la\nOu te prete vwa ou a pòv yo Jodi ou pran rèv yo Koperativ brize lespwa yo Ou pa di anyen Paske se ou ki lakòz Yo vyole pitit nou Ou rete bouch be Yo boule mache nou Ou rete bra kwaze Koupab yo la Ou konnen yo Yo manje ak ou nan palè a Se ou ki lotè tout mizè n\nSa fè mwen mal Jodi ou elimine pwòp frè ou Ou bay pi bon zanmi ou Legliz pa ak ou ankò Site Solèy ba ou do Ay sa fè mwen mal\nManvi kriye Dlo yo pa ka tonbe M anvi rele Kontra ou rive Fòk ou ale Se vre fòk Ayiti libere\nN a va rantre legliz N a prezante ofrann sou lotèl Pèp la va rekonsilye Rèv diswuisankat la va kontinye\nGade ti mwen menm Ki plonje nan yon rèv Ki bliye tèt mwen nan bouske libète Pou memwa zanzèt yo Pou yon pèp, Pou ti zile a Pou Ayiti «Haiti, perle des Antilles» Ayiti manman libète Rèl mwen kwè yo ap tande Rèl mwen kwè se vre Ayiti gen pou libere Pitit li yo va sispann meprize Yon jou yon lè Demen se pa twò lwen Rèl, kri despwa Ayiti liberasyon ou pa twò lwen\nAnmwe move zè\nOu pa wè lanmò Ap fè m je dou Li vle lonje bra l Pou pran m Ou pa simityè Ap ban m payèt Sèkèy mwen nan kouti\nPou dan griyen yo elimine moun Se sou mò n ap flannen Tout lasent jounen se kadav Blow blow se yon lòt ki tonbe\nYon machin lapèrèz Yon kolonn sansave ap kondi Frape tout lennmi pouvwa Touye pitit Bondye yo\nLavi a se fyèl Lavi a se lanfè Lari a se pyèj Lari a se gèp Nan yon klen dèy Li ka elimine ou Avan ou bat je Li ka krible ou ak katouch\nLougawou pa vole Malgre tou Nou pa ka pran lari aswè Se chimè ki mèt beton Se chimè ki kanson fè Se yo ki fè e defè Bò lakay bagay yo myèl Anmwe move zè", "description": null, "domain": "www.potomitan.info", "date": "2025-11-11 13:58:07", "url": "https://www.potomitan.info/ayiti/ayiti12.php#anmwe", "image_url": null}
{"text": "Aprè desan lane\n\nAprè plis pase Desan lane istwa Chimen nou toujou mangonmen Ak zatrap ak pyèj Ak trip foumi Zantray zandolit Lestomak marengwen Chimen nou nwè Lavi nou son w mistè\nLespwa n ap drive Movezè pase pye anwo l Lavi nou son w zapzap Lavi nou son w grap touman Lanmò se sèl zanmi n Grangou, lanfè se frè n Lamizè, fènwa se kouzen n\nAprè desan lane lendepandans Nou pèdi memwa Nou bliye lakwa Nou pran nan twa wa N ap vwayaje sou bato detrès Lò nou kite chaloup la a Nou monte a bò kabwèt lanmò\nYon lavi san ranfò Yon lespwa barikade Lavi Ayisyen m yo nwa Lavi yo pèlmèl Anmè kou fyèl Nou pran plezi nan listwa Mouche Bouki ak tonton Malis Men podyab Ayiti se li ki gwo bouki a\nNan yon vye fèy kaye Kote touman mare n N ap eseye ekri touman n Nou pè, nou kenbe on pakèt mo Adye kouzen si ou pè pran lapawòl Lè ou resi deside Ou lage pawòl an daki Pou ou evite legzil Oswa gran simityè. Desan lane Depi n ap grandi Ak yon elit toufouni Yon jwèt rizèz Ki lakòz nou tout koupab Nou tout viktim Mwen wè yon lavi Yon lavi san vwa pou di ase Mwen wè yon jenès Yon jenès k ap plonje nan koripsyon\nAprè desan lane istwa Yon peyi ki ap viv nan dechoukay Yon elit ki te deja vann Yon lespwa ki toufounnen Yon jenès bèkèkè Aprè desan lane istwa Yon lang meprize Yon vag souvni ras nou ak idantite n\nAprè desan lane Si zòt te di se Ayiti M pa t ap vle kwè Se je m  ki banm Se zòrèy mwen k tande Se mwen ki pwononse diskou Pouki se ou Ayiti? Pouki se ou manman libète? M poko ka kwè «Les barbares ont envahi la cité» Se nèg ak zam ki fè lalwa Se dechoukè ki mèt peyi Yon anbisyon ki trennen nou lwen Aprè desan lane pouki se ou Ayiti Kilès ki ka pale? Son w kesyon te rat pa kaka Yon lòt bò se grenn nan bouda Ayiti tounen nan lesklavaj\nAyiti manman Gade kijan sa fè mwen mal Ou poko ka libere Rèl, rèl, gade yo pa tande! Aprè desan lane lendepandans Ou sou wout yon twazyèm okipasyon Grangou ap pete fyèl ou Pwòp pitit ou rann ou san fyète Yo di Ayiti son w kochma Sa k ta di sa Pou jan ou te bèl Pou sa ou fè pou yo.\nOu son w rebèl Lakou ou son w gagè Lavi ou tris Podyab o Ayiti manman mwen. Mwen prete ou vwa m Pou plenyen mizè ou Mwen ba ou kreyòl mwen Kreyòl ou te ban m nan Rèl, Ayiti se pou ou m a pe kriye Aprè desan lane Si Ayiti san fyète Se bouch be n ap rete Douvan blan franse\nMemwa\nNèg bosal Zambo, Congo, Ibo Ki rele Èzili manman Ki rele Danmbala papa Ki konvèti man katolib Ki rele Mari manman Ki rele apot Jak sen Jak\nYon ras ki pèdi Yon bann moun yo bliye Nèg bosal Ki kite yo batize l nan katolik Ki jwe ak bagay sakre\nGason Dayiti Ki nan fimen marigwana Ki rale bòz Pou bliye doulè\nGason vanyan Ki jodi bese tèt devan blan Ki bliye ras yo Ki pèdi memwa\nYon vye papye vèt Ak foto Washington Achte konsyans yo.\nNèg lakay Ki bliye non li Pou de pyas, degouden\nNèg bosal Zambo, Congo, Ibo Ki rele nenglensou monnonk Ki pran losti sou chè Ki trase vèvè pou proteksyon.\nÈzili je rouj Ki pa sispann betize ak nou Èzili Freda Ki bay chans nan mache sal.\nNèg Lafrik Ki kwè nan lwa Ki chanje non tout sen legliz Nan non lwa kay divinò\nNèg save K ap mache tèt bese Entegrite yo blayi nan laye\nGason peyi m Ki jwe ak lavi Ki pran Mayami pou lakay\nFanm kreyòl mwen Ki bliye ras li Ki achte savon Pou chanje koulè li\nKreyòl yo betize Neg bosal, ki sispann danse sanba Ki depose tchatcha Pitit libète Ki meprize pwòp tèt li Yon ras ki vann Ki pèdi nan imite sa ki sal.\nYon pase ki lou dèyè do nou Yon refi ras nou Nou kouri dèyè milatrès Nou pèdi tèt nou\nNou adore tout vye sen Nan legliz Nou pale tout vye koze Epi nou pran lasèn\nYon bann moun ki vann Ki pa wè yo kondane Yo fè twòp vye zak\nNèg bosal Zambo, Congo, Ibo Ki pran plezi nan fimen krak Ki pran tafya pou Bib Nèg bosal Zambo, Congo, Ibo Adye Afrika.\nRekòlt\nSi m te konnen toujou dèyè Nan kase mayi n a regle bougon Son w bann pwovèb ki monte nan tèt nou Nou betize nou betize Jouk nou pran chimen lanfè.\nChen gen kat pat Menm li pa  kouri nan kat chimen Nou fredonne tout lòbèy Lavi a kouri kite nou dèyè.\nKi plan nou te genyen Ki sa nou te espere N ap plenn depi kèk jou.\nAnn ale Grenn nan bouda Son w bann imajinasyon Pou mizè nou Pou doulè nou Pou fòs revòl la.\nDi m kilès ki mete m nan sa Baby Doc te gen rezon Siga limen nan depwent vre Politik la cho kon lamp. Kilès ki ka fè nou bliye mizè n ? Lajan p ap achte konsyans tout moun\nKrim yo mete m an kòlè Tout negosiasyon se prizon Pou raketè, piyè, granmanjè. Pa di jou n an kòlè M kwè n deja an kòlè.\nNan non demokrasi\nYon mizè Yon touman Diktati diktati Nou pa ka kenbe ankò. Twòp san deja koule Frè nou yo ale Jounalis konsekan tonbe Ansenyan pran legzil.\nKonbyen frè nou ki te tonbe Nan defann kòz demokrasi Katravenkat, katrevensenk Nou pa jwenn rezilta Demokrasi kote ou ?\nKoudeta kwateven onz Anpil tonbe, podyab Sa sèlman m ka di.\nPè a ofri lavi miyò Ak moun Site Solèy Twazan aprè li betize ak yo Pi gwo don li fè zanmi li yo Son w plas piblik. Mesye fimen kokayin nou Bliye tout lòt pwomès Fèmen je nou sou mwen.\nDemokrasi kaba\nAdye demokrasi ki peri Ayiti pa byen resevwa ou. Yon kolonn moun chwazi Panik ak presyon Pou pran vòt pèp la a.\nNan tout rakwen se dife Tray tounen travay Zam tounen pwason Mò ranplase pen kotidyen\nSite a anba flanm dife Pèp la pran lari Yon sèl kri Demokrasi kote ou.\nRejim kraze zo Pa sispann trake n Lajistis toujou nan gòdèt Fòs polis la sou kontwòl Move je ki rayi Ayisyen. Laprezidans imilye jounalis\nGen kri tout yon pèp K ap pete tenpan yo Pouvwa Tonton Sam fè silans Sou krim k ap komèt Yo pa wè moun k ap tonbe Y ap defann lajan yo.\nMenas sou tèt laprès Entèlektyèl nèg save anba presyon Se kilès ki lotè zak sa yo? Laprezidans, primati a Ansyen depite ak majistra Rèl, rèl ! Adye manman Demokrasi tounen diktati Lidè popilè tounen raketè. Nèg yo reklame menm moun ki mouri Sa k ta di sa a.\nVil la cho, Bri zam ranplase chan ti zwazo. Chak kalfou Son w frè m yo blayi Mwayèn nan se senk pa katye. Gadon w senk sa papa.\nBagay la tris Ayiti sa ki ta di sa. Dwa moun foule anba pye Menas fèt sou monseyè Pouvwa se ennmi inivèsitè. Chimè kase pye rektè Rèl, rèl, bagay sa twòp pou mwen!\nJenès la tounen ennmi Fo demokrat k ap di lapè Poutan se lagè y ap fè Nan tout teyori ak letranje Tout bagay anfòm Nan dyalòg ap pèp la Senkan senkan.", "description": null, "domain": "www.potomitan.info", "date": "2025-11-11 13:58:07", "url": "https://www.potomitan.info/ayiti/ayiti12.php#anmwe", "image_url": null}
{"text": "Nou pèdi memwa\n\nJwenn mwen nan evazyon m Kote mo m pa fouti pèdi tras Nan yon demagoji sosyal Yon dezòd politik Prete m tan nou pou nou li mo sa yo.\nM kwaze yon jenès an degraba Tout yon pèp an pèdisyon Ki bliye pouki te gen lavi Yon pakèt lidè politik souflantchou Yon latrriye entèlektyèl je tawèt Yon bann papa pitit woulibè San memwa ki gaye nan savann.\nAyèreswa Se te chan ti zwazo nan bwa Jodi 2 janvye Se kri pèp ki nan mizè Ayiti ou se pitit Lafrik Ou pèdi tras nan chire pit Ou leve men ou kont kolon Ou gen viktwa . Ou fèmen je ou Nan krim politik kont zantray manman ou.\nOu fè sanblan tout bagay anfòm Poutan pa gen chimen limyè Èske ou kont bagay lèd sa yo Ou kwaze yo nan lari Ou koud dyòl ou, ou pa wont Kite m pran ekri sa Ou di se diskriminasyon\nM kwaze yon pèp San memwa Touman lavi l Li plenn li san revandike Yon pèp yo vann nan dyab Ki sispann revandike dwa l\nNou san limyè San gid Konsyans nou lote Sou tab nan mache anba. Podyab je nou bouche, Dyòl nou koud Nou lage Nan grennen pitit Ogmante mizè n Ogmante grangou n.\nN ale sou lotè l beni Nou rantre nan tamp lan Nou souye l Nou pa respekte sa ki sakre Nou pran pòs kilti vodouyizan Yon fason pou n fèmen je nou.\nKonsyans nou likide nan laye Dwa n ak devwa n Mare nan poto kay bòkò Rantre nan peristil la W a wè Ayiti mare Pase sou chè a, Konplo legliz mete n anba kòd Bòkò vòlò konsyans nou Pastè lage nou nan dlo Pouvwa legliz katolik souflete n.\nYon peyi ki pa respekte sa ki sakre Yon jenès ki fèt san gid Anbisyon pouvwa  mare tout jenerasyon Jodiya se mwen k ap peye sa a. Rèl mwen rive lwen Jodi nou soud Paske nou pèdi memwa\nTouman\nSi jodiya mwen vle kriye Si jodiya m ap rele Se paske m pran twòp kou M pa rekonnèt pwòp figi m nan glas Tèlman moun yo ban m frap Mizè ak lavi m fon w sèl M vyeyi tèlman m  soufri\nYon landemen k ap trennen Yon jenès san fyète ni anbisyon Ou ta di li reziyen l Pou  lavi l toujou depann de lòt moun\nYon kalvè m ap monte San m pa konnen pouki Yon touman ki make tout po m Sikatris sa yo ki pa janm ale\nM pa janm sispann pote dèy Rad nwè m toujou sou po do m Lasemèn kou dimanch Ou pa ta di yon inifòm Sot nan dèy fanmi Tonbe nan rèl zanmi\nM kriye pou nou tout frè m M bay dlo pou nou zanmi laprès. M viv doulè nou kòm si se te pa m\nYon bon patriyòt soufri chak jou.\nLò m p ap ekri pou m di ase Fò m al mennen yon konbatan ale Batay sa a m   p ap sa kite l\nM wè timoun ki grangou toujou M wè ravin nou yo tounen apatman Pèp la toujou nan lari a Lekòl pitit li pa ka peye\nAprè lapli se sou fatra n ap mache Peyizan yo kite lakanpay Yo vin plen lavil la a\nEdikasyon Nasyonal pa bay bon sèvis Lekol bòlèt ap ogmante Depite majòkèt pa sispann betize Sena ak Lachanm pa represante pèp Meri yo tounen bòdèl Aktè prensipal la Lage n nan manje chen ak wòch.\nAla touman Ala pawòl pou nou pale Ou trouve m dròl, sa a se rèl.\nYon jou sa va chanje Lobèy la gen pou pete Koute m byen : « Haiti survivra » .\nMwen sonje\nMwen sonje Ayiti Lò mwen te fèk konnèt li Lò m sou wout mòn M pral lakanpay Se te bèl bagay. Vakans lan tonbe Fò n al wè fanmi n. Rive larivyè M pral benyen ak zanmi m Nou fè lapèch kribich Tout moun te kontan Yon lòt jou Nou pran direksyon mòn Manje mango, fè lachas zwazo. Nan demen nou fè wout raje Chen nou bò koe n N ap kouri dèyè chat mawon. Kilès kibliye bèl moman sa yo ? Kounyeya lakanpay vid Egzòd kraze lakay mwen Dezòd politik kraze lakanpay\nLajistis  mouri mò sibit\nSe te san dout dènye kout kat la a Jwèt la make mò rèd Tout lestekè mete do ba Lajistis pran rakbwa . Tren revolisyon Pase sou fyèl mwen Demokrat swadizan mete klou anba pye m Mwen senyen jouk mwen tenyen.\nGade zo figi tinonm nan Rigòl lavalas dlo sal mete do l ba Raketè politik fè lavironn li Jij san enstriksyon pa krache l mo Lepèp bay pouvwa pou l bran bwa Li pa menm ka kriye aba.\nPase nan Site Solèy Al gad bèl dekorasyonn Nou vann libète n. Lò lotorite pran lapawòl Se swa kokayin yo ki andanje Swa pouvwa yo ki menase. Yo fè lepèp konprann y ap defann li Yo pa ban n ledikasyon Pou je nou ka klè Chak katye chak kalfou Yon plas piblik. « Le peuple s'amuse Le president s'enrichit » . Demokrasi gagòt Politik sakrifis tibebe .\nLajistis mouri mò sibit Depi sou presidan bann machwè. Ban m yon bourik chaje pa kanpe Pa ban m onondi p anm baba r anm Baboukèt panwòl pou wete lapè m Pandan y ap jape Lapè nan vant Lapè nan tèt.\nKi dènye kalkil Pou rann tèt yo itil Yon dènye envansyon Restitisyon reparasyon… Pou kilès Nan men ki moun Pou yo konsève pouvwa Mete pèp nan fènwa Avan yo pati pou lekzil Yo jwe nan kèk tèt mal fèt. Podyab lajistis K ap mouri bèkèkè.\nAyiti ap pase yon tray Pitit li mawon Yo pa vle tounen lakay. Nasyonalis nanpwen Opozan konsekan nanpwen Lajistis mouri mò sibit.\nMwen bouke\nMwen tande Ayiti k ap kriye Madanm nan pa gen f ò s ank ò Pitye la pe mande Sa fè desanzan, se twòp atò.\nKolon bote richès lakay mwen Yo trennen m nan lesklavaj Yo detripe m, yo pete fyèl mwen Kilès ki vle pote m kouraj ?\nPitit lakay San konsyans Konsyans yo lote Nan mache Anba Nan mache Seradòt.\nPolitik sa pa bon\nYo di Ou pa tande Èske son w pwoj è kraze brize Ki pou mete an aplikasyon Ki pou trennen nou Nan chen manje chen Koupe tèt boule kay Ki pou fè ou pran konsyans Li lè pou vrè demokrasi blayi\nAla moun yo kwè nan vèse san.\nMwen leve m je m E sa m wè Se lèsen ak lèzanj k ap rele Politik sa pa bon. Enpinite ap vale teren Dwa moun foule anba pye Ayisyen ap viv pi mal pase chen. Dyab rasyal ret bouch be Chay la twò lou Yo pa sa pote l.\nManke tafyatè nan lakou a Pase moun tèt klè ap voye pye Pawòl yo se pawòl divinò Mache m mache, pale m pale Se zòn ki depase laj mwen Se pawòl ki twòp pou mwen.\nWoy woy mwen ka mouri Kanmen m zanj yo di non. Politik sa pa bon Twòp san, twòp krim Desann drapo ble e rouj Mete l demi ma, Ayiti nan dèy. Ale nan konsekrasyon Mande Bondye lanmou Pou yon jou nou reviv ansanm. Fè onondipè onondifis Siy ki make nou rejwenn lesyèl Bliye manje djaka Yon lòt santenè yon lòt visyon.\nDiktati se ennmi demokrasi\nDemokrasi se pouvwa pèp Vwa pèp la se vwa Bondye Youn di lòt, fòk mesaj la bay Altagras di ase Vyèj Mirak di sispann. Langaj zansèt yo, se vwa sen m yo Pawòl mwen se komisyon lèsen Politik sa pa bon.\nAyiti leve pye ou\nÈske se chak jou Pou n ap lonje bòl nou ale Pouki nou pa di Li lè pou nou mèt tèt nou. Sonje byen richès nou te genyen lakay Èske se baton lesklavaj Ki pou rann nou pwospè Di mwen di mwen èske nou pa wont.\nAyisyen sonje konbyen nou te ede Pa di m se dèt lendepandans K ap peze n toujou Dirijan mwen yo pèp la soufri twòp Politisyen li lè pou nou pran konsyans Ayiti bouke li pa kapab ankò.\nVòt pèp la Tounen rigwaz nan bouda l Se chak jou n ap antere frè nou Nou pa menm gen dwa di non Ak sa ki fè nou mal Dizan te sa Yo te pwomèt demokrasi Yon demokrasi pale jodi Antere demen\nMakout pa nan bouda m ankò Bondye pito yo te la M ta bwè dlo respekte vè M pa ta pale tout koze Pou m pa ta antere anba gwo solèy cho.\nVil l ap kriye Dlo nan je l pa ka seche Limyè etenn Lavi a prale Zetwal l ap file Se Ayiti ki pral antere Pitit tè a vann li nan zobop Yo chante dèy li Anba peristil kay ougan Pandanl jou l poko rive Ayiti konvèti se sèl espwa ou Resevwa mesaj lanmou ki sot nan syèl Chwazi yon lòt kontra sosyal Ou va jwenn delivrans Pou ou ak kòd fanmi ou.\nSinon Lavichè va pote ou ale Van divizyon va kreve de je ou Dezinyon va rann ou avèg Politik koupe tèt boule kay P ap mennen ou lwen Yon lòt milenè deja pase Ayiti podyab ou pa t gentan resikle\nDesanzan ou ap rive Chwazi m, Yon lòt kontra sosyal Ou va libere anba trèt Ou va jwenn lespwa dantan Pa bliye ou se ginen Pa pèdi lespwa Tèt ou poko koupe ou ka met chapo Ble ble koulè syèl la Rouj rouj san ki make linyon nou\nTousen gen pitye pou nou Nou te neglije fòs linyon nou Lame endijèn nan pa pwononse santans nou Si nou neglije fòs militè n Desalin nou mande ou padon Si nou te sispann viv an frè\nGade Vètyè ap kriye Fèt li rive dlo te nan je l Se pa kontan mouche a te kontan Son w mepri li te vle fè Ak tout trèt ki t al vizite l yo Ou pa wè jan figi l tris Li san lè di: m regrèt 18 novanm dizwisantwa\nAyiti leve pye ou Ayisyen pa bliye Nou gènlè pèdi memwa Si nou pa ini demilkat kolon fransè ap ri n Yo ta regrèt si Ayiti te ret pwospè M kwè y ap fete pou desanzan ou ki nan dlo.\nVètyè se rèl dlo nan je Pou fete desanzan l Gonayiv se va…. Atansyon Ayiti leve pye ou Pa bliye Karayib la konte sou ou Amerik Latin nan genyen ou pou bousòl Ayiti leve pye ou Demilkat se de semèn de jou de pa Avan ou bat je ou.\nZagribay\nKi jou sa m te tande y ap pale Apre yon jounalis, Son kronikè e spòtif Pou yon sèl motif Nou pa dwe di non.\nNou prete pèp la lantèn Pou l plenyen mizè l Son w katastròf Estasyon radyo nou anba bwa Nou ki t ap defann viktim katreven onz Jodi, yo di  n ap mal fè sa. Poutan si yo te gen plas nan kè yo Bondye ta fè  yo konprann Kijan yo mechan ak pèp la.\nWòch wòch jounalis nan mawon Wòch wòch antèn medya kraze. Tijan lage peyi m nan cho Tout diskou l se mesaj lapè Tout aplikasyon diskou l yo se lagè. Li drese yon anbiskad Ant mas ak boujwa Li vote pou milatrès peyi letranje Li kondanne milat pitit tè a.\nWouch wouch Tijan repre z ante yon menas Pawòl li se pawòl lapè Tout zak li se zak lagè. Tijan pa janm sispann di li gran Tousen ak li se marasa San Desalin ap koule nan venn li. Li fè tèt li pase pou yon ero Poutan li pa menm yon zero\nKatouch katouch etidyan yo mele Li vle pou jenès la ret bouch be Nou pa sa plenyen mizè n Peyi nou fin kraze Nou pa wè lespwa Pou Ayiti k ap deperi. Son w desas Demokrasi nanpwen Lajistis anba kòd Enpinite ap vale teren. Tijan sèl kòk chante Li tounen chen, Li vle chita bò tab.\nDròl gad jan sa dròl Nan konplo kokayin Li bay pi bon zanmi l Pou l asire pouvwa l Madanm ak pitit p ap epanye. Zagribay, bantanplan pran peyi m Kochon ap fè lavironndede sou plas piblik. Dròl gad jan sa dròl\nNan yon paj pwezi\nSi ou ta pran tande pawòl Ki sot nan bouch ti nonm nan Si ou bay tan ou pou ou li Paj li yo se tèt chaje.\nChak liy se yon fwètkach Li entèprete lavi jan li vle Ou pa ta di li se mèt pawòl lavi a.\nNan adwaz li, Li rakonte yon bann lòbèy Foli menm gentan tonbe sou li. Li pale pou È zili je rouj Li prete vwa l a manman M ari Li pran kominyon nan legliz katolik Li sèvi ak pastè pwotestan. Yon pwogram li met sou pye Pou mesaj li ka toujou pase\nNan yon paj pwezi M chèche bout lavi M pa kite kras M di tout koze Kit li bon pou tande Kit li pa bon pou tande Si yo vle yo vle Si yo pa vle Yo pa vle M pa manje nan bòl pyès moun.\nKouman pou m kache laverite Si jouk jounen jodi moun ap tonbe Anba katouch, bal mawon Si Jòj Bouch fè lagè li jwenn eskiz Si Ben Ladenn tounen yon mit Si peyi rich ap toufounen peyi pòv Nou lage chay sou do lapwofesi Pou nou pa pran responsablite n.\nNou makonnen lespri n Ak pre z ans yon pakèt dye Ki rann nou pa ka renmen frè nou Ki rann nou initil.\nNan yon sèl paj pwezi Anpil koze dwe pale Toupatou se lagè Lèzòm tounen mèt tè ak syèl Doulè a di pou tout manman pitit\nIzrayèl ak Palestin ap goumen Yon menm teritwa Bondye pouki Etazini ap envesti nan lame Poutan anpil moun ap mouri Lafen ap pete fyèl yo\nChak ane milya depanse Toujou gen yon pwogram reameman Tout peyi an A frik ap depanse Yo p ap mete fen ak grangou Y ap prepare yo pou lagè Gwo zam lou anpil kòb Somali nan grangou Et y opi bagay la myèl\nPouki\nPouki Se nou ki divize jodi y a Nou ki t ap bay legzanp nan A merik la Sa ki rive konsa È ske se lèsen ou byen lwa Ki rantre nan sèvèl tèt nou Ki fè n ap goumen Pou yon menm kalfou.\nPouki n an chimen lanmou Bondye pa trase devan nou Yon vèvè k a va mete linyon Oubyen yon kwa kont divizyon. Manje marasa  nan kalfou Pa peye sakrifis moun fou.\nDjobolobosou nou chante pou lwa Nou pa janmen jwenn labònvwa Danmbala lwa kouzen Pa menm pran nou pou chen.\nSe dat n ap rele grenadye a laso Sa ki mouri zafè a yo. Anyen pa chanje Ayiti vin pi danjere. Mobilizasyon grenn nan bouda Pou chase chimè Ki konprann yo ka fè lalwa Pandan yon pèp ap soufri\nZòt ap sakrifye moun pou dan ri . Zapzap pran lari gwo midi Pou devann yon politisyen makakri. Ala traka nan kalfou Tousen louvèti a Marengwen souse san lespwa peyi a Nou blije jwe ak rèv nou gwo midi Trennen lespwa jete nan lakou Dekouzi.\nGon zonbi ki bouche je nou Ki fè nou bwè soup blanch Pou soup joumou. Premye janvye mwen kriye kou ti bebe Anba lòdè gaz lakrimojèn Nèg yo voye sou moun ki swaf libète Pèp la te dlo nan je Rèv li pase anba pye.\nGade sa nèg yo fè Yo mete yon klima terè Nan vant, nan kè ak nan tèt Poutan yo te ofri lapè nan tèt Nan vant .Tout kote pongongon Pou demokrasi m ap soufri.Bondye bon.\nGaz lakrimojèn tonbe Nan asanble dè sen Trouble kominikasyon diven Adye mesye kontra latè fini Anbisyon politik yo touche ata Jezi. Si m te, m ta M kanpe la Pou B ondye pa pase m anba Twòp pawòl va mennen m anba tè Kanta pou verite li pa ka fè bèk atè\nPa kriye\nPa kriye men si lavi a Ap pran ou ak kout peye Pa rele se Bondye ki mèt latè Li fè afè li jan li vle Li wete moun ki nan danje Li va ban nou sekirite Lò chimè yo andjable Si lanmò te toujou gen rezon Si pouvwa syèl te konfye a lèzòm Si paradi m te sou kontwòl yo Mwen ta regrèt m te fèt Gen de moman nan lavi Ou konn vle touye tèt a ou Ou menm di Bondye pouki ou te ne Kòmkwa se li k ap fè ou soufri Ou leve je ou gade lesyèl Bouch ou te gentan plen ak jouman Pa di Bondye gen tò Pa touye tèt nou pou remò Annou lite Men nan lamen n a va rive Ann voye je gade lòt kontinan N a wè moun ki pèdi lavi Irakyen ki tonbe Anba pouvwa blan meriken Izraelyen ak Palestinyen Kòtakòt sou prèske menm teritwa Miray drese se pwoche m m a blayi ou Ki kote mond sa a prale Ki kote li va rive Bondye li lò pou ou pale Si ou pa pale n a toufe An Afrik se grangou Anpil lajan ap depanse Pou fè gwo zam lou Toupatou patou se lagè. Vyolans ranplase dyalòg Mond lan fini Lèzòm kwè nan revòlvè Pitit Bondye yo fin mouri Anba zam fannfwa san manman yo.\nLibète\nPou yon pèp Pou yon touman lavi Pou yon ti souf Pou you gouf moun Lanmò lonje bra l\nLi ban nou bon akèy Li charite n chèz. Li pran pawòl ki sot nan bouch nou Li te gon w sèl repons podyab.\nNan ti adwaz matènèl mwen M te vle ekri yon sèl mo Mwen te ekri sis lèt Lèt ki ap dechire kè m Yon mo m poko janm trouve isiba. L I B È T E. Nan primè m te gon w sèl chanson M te fredonne a midi kou a minwi Lò m nan bann nan Lò m pou kont mwen Yo pa te vle koute Yo pa te vle tande Lame te pran fòs yo Lame te vòlò pawòl yo Ki chanson m te damou konsa AYITI P AP PERI Nan pòtay klas segondè Se ton w lavi di Yon konplo san mèsi. Sa n fè n ap peye Pwòp pitit lakay kont li Tande sa frè m ak kouzen m Eleksyon rans Diskou, kominike majigridi\nPale pale ou\nKite m gade vil mwen avan m fèmen je m kite m voye mizè m lòtbò rivyè a\nkonbyen ki swaf pwezi pou pale de touman konbyen ki blije vin komedyen pou griyen dan sou soufrans\nFrank manyè fèmen dyòl li men plim li pa janm sispann pale Ton Lyonèl gen yon dènye mo adye li gèn lè dekouraje\nbanm pran yon dènye chans flote drapo m paske grangou kou touni se li ki pa m\nm lage nan lari a kon sanzave pale lèd ak granmoun m menm joure Bondye\nsi pwezi te rale touris si grangou m te rann moun tris Ayiti pa ta p gen kote pou mete dyas popo\nadye wi dan! pwezi marye anba tonèl kay gwo Jera mesye leprezidan pa konprann anyen menm\nkouri dèyè m pou priz telefòn pou priz kouran pa banm manje, pa aprann men li ou a wè demen manifestasyon pou pi rèd\nSou pon Manhattan Bridge de Ayisyen kwaze ondirè pil bèl souvni yo se te zonbi ki kite simityè ki pran lari\nyo bliye vit se pa nan simityè zonbi yo soti se tout yon pèp ki zonbi pwezi m pale pou mwen m pa gen fòs ankò\npale pale ou ti gason di sa ou santi kijan ou ye, ki tray ou ap pase\nanpil koze pou pale grangou nan vant pa dous twòp timoun ap mande nan lari kijan lavi nou ye dèyè bawo penitansye ki jistis pou ki gwoup moun\nrantre nan lachanm nan pale franse mawon kite pèp la nan touman bwote lajan pou lè n ap mawon\nAyiti bwa kwaze tèt bese l ap rele lèsen vin ede l pote\nmizè pèp la pou bon mache ledikasyon l tèt nèg roule tèt bèf di sa pral mache Ayiti sou de beki.\nGad Ayiti\nGad Ayiti k ap bayila nan rèv Amerik la Ayè nou te grenadye jodi y a nou se va-nu-pied venteyen kout fwèt kach trannsis son lanbi mete zonbi yo nan lari tout bagay lakay gentan krach Kwi nan men n ap mande lè se pa lòbi , se pote tèt ale Ki jou ki lè nan ki ane Ayiti ap sispann mande ? Y o pete zizye l defesiye l kreve je l imilye l maltrete l dekostobre l Ayiti radi twòp jounen jodi li vin malpwòp Ayisyen mandyan souflantchou, agranman Yon kolonn non N ap trennen depi lakoloni tonbe nan lendepandans zonbi Ayiti chaje ak non : Ayiti Kiske ya Boyo Ayiti T oma Ayiti m bwè pwa Tout wout lakay mennen non w sèl chimen pase anwo pase anba N ap kontre nan kalfou lafen Ayiti, to n nè boule m pitit ! Ou ki mèt ou nan sa.\n8.6.2004\nNou mele vre\nSe pa pwofesi Se radote nou radote twòp Solèy peyi m pa pi dous pi bon Men mizè vil mwen Pi rèd pi lèd\nPa pèdi tan nou rele Danmbala Li p ap reponn e li patjanm konn reponn Gade m nan je frè m Di m ou renmen m se sèl chans nou genyen\nM pa fin al kwè twòp nan Bondye Paske vwazen m gen pou deviz «In God we trust» Poutan l ap kreve je Irakyen yo\nPa di m nou pa konprann Nou rete bèkèkè Je nou anlè n ap gade elikoptè Blan meriken nan syèl yon pèp ki pèdi gou lavi l\nTris gad jan sa tris Ti Mari pa ka fè mache Ti kòb la twò piti Lwil pat tomat andui Pa rete kòb ankò Chabon poko menm ko achte\nLavi monte bwa Lavichè rantre nan kalson nou Ayiti ki jou kilè Limyè lavi va limen Lavichè va tenyen.\nM te reve yon jou m t ap vivere Men m pa t reve kenbe men frè m nan M tande blan k ap di m «What’s your name» M touse dyòl mwen Se pa sa m te vle tande Pouki li pa t di m «Are you dirty?» M ta p reponn li: mwen swaf libète\nYenki yo tounen nan kòm ankò Sa yo pote nan djakout yo Phelps, nou fenk kare wè Si Philoctète te la li ta di:\nChak dis lane Yo ofri m blan etranje Pou rezoud pwoblèm mwen Poutan solisyon an nan men Ayisyen deja\nM al pou de Philoctète te gentan pran de Politisyen di m konbyen ki rete Okipasyon pouki se mwen\n28/05/2004\nToutes les rues de ma ville sont piégées\nYon vil lavi tchipe Yon vil san eskiz Yon vil chaje ak paspouki\nLa ville a-t-elle un centre ?\nanba lavil moun sou moun bèt sou moun moun sou bèt machann manje kwit pil fatra, yon kadav nan chak kwen.\nYon pèp ki pèdi gou lavi ki gon w sèl priyè : St Washington resevwa m lakay ou.\nDanmbala, O gouferay, A gwètò Senjak Majè , Vyèj Altagras, Pè Letènèl Nou chak rele youn Men FMI ap depatcha nou tout.\nYon peyi kote pèp la  chita sou  ti chèz ba l mizè l ap ogmante soufrans li ap miltipliye Tout moun ap plenn.\nAtoufè, zenglendo, chimè fè mikalay Yon sistèm kou pou kou Vyolans, vanjans. Politisyen mande anraje\nO patri ! K onbyen ki tonbe nan non ou ? Ki jou jistis ap an vòg Pou demokrasi jwenn plas li nan sosyete a ? M bouke tande aba Paske depi dizuisan m bliye Politisyen pa janm chanje sistèm nan\nYon vil lavi tchipe Yon vil san eskiz Yon vil chaje ak paspouki Retire kò w ban m mete pa m Sò pèp la pa janm chanje Ayiti fèk koumanse konte viktim Ondirè pou Ayiti p ap gen landemen miyò\nVil mwen tris Dlo nan je l pa janm seche Yon pouvwa ki konstwi sou san Gade m gade m nan je Di m bay manti Desan lane nou gaspiye Nan wete ranplase mete enbesil sou pouvwa\nNèg yo gen ambisyon foli Aba X viv Y menm kout baton Ayiti pi danjere, vil mwen pi tris\nPòtoprens ou nan d ò mi Ayiti reveye ou Yo pale twò mal de ou.\nYon vil la vi tchipe Yon vil san eskiz Yon vil chaje ak pa pouki\nHaïti quand viendra le jour Où tes fils seront unis Où  le bleu et rouge flottera Avec prestige et Honneur Dans le ciel des Héros de Vertières\nO Haïti, unique pays de mes rêves Dont la misère de ses fils affecte mon cœur Qu'un jour tes fils de partout Se rallient et fassent de toi une nation.\nPòtoprens vil pa m nan Mwen vle rete fidèl a ou Lè sa bon e lè sa pa bon Pou lespri nasyonalis la briye Nan mitan yon pèp ki vle chanje lavi l.\nO lelit Sispann kenbe pèp la nan lesklavaj Ann resepekte La Dessalinienne nan «Pour le pays et pour nos p è res Formons des fils libre fort et prosp è res. »\nToutes les rues de ma ville sont piégées Yon elit ki betize Rezilta Ayiti dlo nan je.\nPòtoprens, ou pa manke lèd !\nPòtoprens, ou pa manke lèd Pòtoprens, figi ou blaze Pòtoprens, reveye ou nan mitan mò yo ! M desann anba lavil Eta lari Pòtoprens Se bagay ki pou mete dlo nan je nou Lari a lèd Lari a sal Fatra pil sou pil Po tanmpiko Bwat jina Ata mò\nMwen sonje Premye jou m te wè Se kòmsi se te ayè Jou maten katòz janvye Milnèfsan katrevenkat Li te inè dimaten Potoprens aprè ven lane Gade, di m se pa vre Fatra ap yayad kò yo Douvan kou dèyè Lopital Jeneral\nPòtoprens jounen jodi Ou ta di timoun ki fè malnitrisyon Ou ta di yon demwazèl figi blaze Anba tifoyid malarya\nPòtoprens, wouch, ala lèd ! Lasalin pak an pak Bèlè tchak tchak Bèlè, ou menm wi Bèlè katye entèlektyèl la\nPòtoprens, sa ki pase ou ? Ou ta di tout alantou Stade Silvyo Cator son w ravin Ri Monseigneur Guilloux Ri Oswal Durand Pòtoprens kite m ale tande Politisyen rale sou kò nou tande Lòbèy la gen pou pete.\nPwofèt la te pale\nMwen sonje Defen Titòm te di Pòtoprens gen pou tounen yon kalvè Lavi a gen pou fè n grimas gwo midi.\nPawòl sa yo Pa t fè pyès moun plezi Yon bann politisyen demagòg Te wè Titòm merite lanmò.\nJou eleksyon rive Titòm pran lari Li tankou yon moun fou L ap rele «anmwe anmwe»\nAnpil moun pran pawòl pwofèt la Pou bagay rans Sa ki lakòz lò jou a rive Lavalas desann li bare yo nan lari.\nPwofèt la te pale Men yo pa t koute l. Se vre lavalas la desann Pawòl la te pale Pawòl la simaye Ayiti tounen yon kalvè Pòtoprens son w lanfè.\nMache nou mache Se fatra, rigòl dlo sal Se labou, se mò ki nan tout lari.\nYon lari ki santi Odè simityè Odè latrin Yon lari ki gen gou san.\nMò pa gen plas nan simityè Bawon Sanmdi pèdi djòb li Lougawou pèdi grad Bann sanpwèl pa ka pran lari Zam fann fwa sèl kòk chante.\nLari Pòtoprens tounen simityè Pòtoprens ayè Se pa Pòtoprens jodi Kanson fè antere Gwo loray tonbe Defen Titòm te di sa pral rive Lavalas ayè konvèti Son w pati pèp k ap lite Son w konvèjans Pòtoprens tounen yon kalvè Lavi ap fè n grimas gwo midi.\nSa k ta di sa Jouk jounen jodi Kochon ap kalbanda nan lari Pòsmachan Sa ki rete pou yo devan palè ou pa konnen.\nTout moun bezwen pouvwa Si yo pa leta Yo pa ka ede. Lò yo rive sa menm Anyen yo p ap regle Sinon fè malèt yo pou letranje.\nMwen sonje defen Titòm Si li te la jodi a Li ta di m sa blan meriken vin regle.\nAyiti podyab o Ala kote gen chans pou gen devenn. Pòtoprens pongongon Nan tout rakwen se moun mouri Zonbi pa flannen ankò Dyab rasyal sispann manje moun Se atoufè sanginnè k ap blayi moun gwo midi\nSe jodi\nSe jodi, granpè m t ap tande menm pawòl sa yo Papa m pa ka di lekontrè Yon bann pwomès ki pa janm rive kenbe Desan lane depi n ap lonje bòl nou ale\nKonbyen ki wè jou apre nou Konbyen nou te goumen pou yo Jodi nou nan ke kamyonèt la. Nou te kriye aba lesklavaj Nou te rele anmwe anmwe Bondye kreye n lib fò n viv lib Epi jodi nou vann libète a Pou yon viza, pou de biyè vèt\nSe pa lendepandans k ap kale n Se dirijan mabouya Anbisye, souflantchou K ap pliche n. Nou te kwè nan pawòl. . Nou te mize sou moun Konbyen kite panse entèl pral chanje sa a Gade tout se te rans.\nM pa kwè nan politik krim Nan tanbou dividal bouda Nan nèg ki di yo se lidè pèp. Ki lidè, Ki pèp. Ala ti pèp gen bon do.\nYo ofri granmoun chans pou konn li ak ekri Se byen, men jenès la pa ka al lekòl. Pou asire lakontinyite Nèg yo menm vle touche kè nou Ki chita nan jete bilten Yo bay lajan pou achte konsyans detwa moun Fòs yo se pete lobèy Poutan y ap di Anba drapo lapè a Fok nou viv anpè. Deviz yo se bare anwo Bare anba Limen kawotchou.\nNan plan destriksyon yo Manman pèdi pitit Madanm pèdi mari Epi yo p ap wont pote kòb ale Yo achte kadav tankou pwason pèpè\nJounalis tonbe, Adye sila yo ki ale devan Lò se pa katouch enkoni Se machin ofisyèl Yon sèl pawòl yon sèl koze: Ankèt la ap rapouswiv.\nGade sa ki rive\nKilès ki te panse sa pral rive la Se fòt nou tout Si jodi n ap viv sou preskri blan meriken Yon anbisyon pouvwa Ki trennen nou nan fatra\nGade eta lari Potoprens Pandan yon gwoup nèg kanpe sou filozofi Rat pa kaka Yon lòt kolonn menm Grenn nan bouda Epi se sou fatra chen mouri Moun mouri n ap kalbanda\n3 Avril 2000 - 3 Avril 2004 Quatre ans déjà.\nJean Léopold Dominique\nQuatre ans Depuis que tu n’es plus. Quatre ans Depuis que tu es parti Vers des mers inconnues Vers des terres sans détour.\nLe combat pour la démocratie n’est pas mort Hier encore tu viens de triompher.\nLà où tu vis On te dit sourd, muet et aveugle Mensonge.\nHier encore le clairon a sonné Hier encore c’était un matin Un matin de fin de dictature Un matin de mille neuf cent quatre vingt six Un autre matin Mais encore un matin de fin de dictature Un matin de deux mille quatre.\nRadio Haiti-Inter garde son silence Mais je suis certain qu’elle n’est pas muette.\nHier encore tu combattais pour la démocratie, Pour le respect des normes Hier encore tu as triomphé.\nHier ton français était mélangé Car tu ne négligeais pas ton peuple De soixante-dix pour cent analphabètes.\nJean Je me demande pourquoi tu n’es plus Léopold Je me demande pourquoi tu es parti Dominique Je me demande que fais-tu ? Jean Léopold Dominique Ton fou rire me manque Ton discours mettait en confiance un peuple Mais beaucoup était touché Frappé car parmi eux Il y avait ses trafiquants Ses bluffeurs, ses magouilleurs.\nHier avril 2000 C’était un coup dur Entre ses « hiers » dont je parle Il y aura un aujourd’hui pour toi Hier avril 2000 Tu es parti sans un au revoir Hier avril 2001 L’enquête se poursuit Hier avril 2002 L’enquête se poursuit Hier avril 2003 L’enquête se poursuit Demain Avril 2004 Ton heure est proche.\nRadio Haiti-Inter garde son silence Mais je suis certain qu’elle n’est pas muette.\nUn mois avant Les journalistes fuyaient leur maison Un mois avant Je ne pouvais pas crier aba Sans me faire « jando».\nHier démocratie a été présente Hier vingt-neuf février deux mille quatre Demain justice sera en allégresse Demain Jean Dominique courage.\nTes assassins sont là Un peu partout Je ne les connais pas Mais Dieu sait tout.\nLéopold Ton charme nous manque Il y a ces paysans Qui parlent de reforme agraire Ton peuple ne t’oubliera jamais De peu tu pouvais etre son homme Mais tu es parti Pour avoir dit non A la médiocrité A la tromperie.\nJean Tu étais l’ami de cette masse défavorisée Que l’autre Jean A déjouée par de vilains discours. Radio Haiti-Inter garde son silence Mais je suis certain qu’elle n’est pas muette.\nC’est ici que tout a débuté Radio Haiti-Inter C’est ici que tu es devenu homme En recherchant la sagesse En se mettant du coté des laissé pour contre C’est ici que tu étais un homme comblé.\nToi n’avais pas de préjugé Qui prônais la liberté, Qui étais un ami de la démocratie On a mis fin à tes jours Mais pas à ton âme.\nTon âme vit encore Hier démocratie a triomphé Demain beaucoup seront ligotés. Hier des trafiquants de drogue Ont été écroués Demain d’autres suivront Pourquoi pas l’autre J…\nLe combat de la démocratie n’est pas mort Jean Léopold Dominique Il viendra un jour Où l’on rira ah ah ah Yo pran yo. Les assassins sont dans la ville.\nRèl Cri d’Espoir.\nAtansyon mesye !\nDemen Se va petèt twò ta Si nou pa goumen Pou sa kaba Nou ap kite bèl Ayiti a kraze Pa gen save Pou di ase. Yon fwa defwa Prezidan san fwa ni lwa Mete diktati Jodi fòk nou di non Ak pouvwa lanfè.\nPale ak lòt peyi yo Di yo Ayiti pa m nan Peyi m pa m Pa vle anbago. Nou vle fini ak lamizè Rele anmwe dèyè lavichè.\nSenkannsèt pouvwa drèt Demil en pouwa trèt. Ayiti pote tout chay Sou po do l Li trennen menm sida Nan pakèt fado l.\nDi mwen\nDi mwen si se konsa Lavi n dwe ye È ske se toutan n ap viv Chen manje chen ? Kilò fòs fènwa va kaba Ki jou  rankin ak jalouzi P ap  mèt nou ?\nAdye mouche lepresidan Si ou pa fè travay ou. Mesye lè minis Sa pa ka pase konsa Ki gouvènans nou vle ofri pè p mwen Mesye lè depite e senatè Ki lwa ki vote nan chanm nan ? Ki ròl sena nan avni jistis la ?\nTout kote tèt anba Chanm komès devan dèyè D.G.I  tèt anba Edikasyon pèp la an degraba Frè m ak sè m yo Se twòp atò D.G.I  bisnis Ladwann bisnis Edikasyon nasyonal dan griyen Pal è J istis patipri Adye , se Ayiti ki prale.\nKot ekzanp n ap kite Pou mwen ak frè m yo ? Inivisitè anba bwa Jenès la dlo nan je\nSi nou refize m pran jodi Kilès  ka va anseye sa k dèyè Nan ventan n a nan rekòmanse Mesye demilkenz yo, Dwèt sou bouch. Nou k ap pale de alfabetizasyon Pouki nou mete inivisite a tèt anba.\nAdye kouzen m Si nou pa wè ankò Manman pa kriye Si pitit ou tris Si m pa fè l jodi Demen  se va pi rèd. Kisa m pral di pitit mwen yo ? È ske m ap refijye mwen L afrans Pou m pa tounen ? Men non, Ayiti se li ki pa m. È ske peyi blan meriken Va siye dlo k ap koule Nan je m depi dig d antan ? Frè m yo ale, sè m yo ale Ala w onte Pou ti zile sa a !\nDi mwen senatè de lwès : Ki sa ou te regle ? Di mwen majistra : Ki travay ou te fè pou komin nan ? Di mwen minis finans : Ki pwogrè ki fèt ? E ou minis jistis , kisa ou regle ? Dwèt sou bouch, Laprès anba konprès Etidyan nan mawon, Senatè nan vann diri Majistra nan vòlè seramik\nDi mwen minis jistis È ske ou pa koupab, Minis ekonomi ak finans Ki kote lit mas pèp ak boujwazi a ye ? Ayisyen pa bouke pran kanntè Di mwen di mwen Si se konsa sa dwe ye Tout moun dwèt sou bouch.\nAyiti\nmwen ta renmen ekri ekri tout sa k ap brase bil mwen ekri tout bagay ki anmède m pale de lanmou pale de lapè pale de lajistis.\nmwen genyen yon diskou mwen anvi fè mwen genyen yon paj literati m anvi pibliye\nAyiti ou ki se tout pou mwen ou menm ki abite panse m lespri m ak tout nanm mwen kite mwen di ou sa mwen fou pou. foli a tèlman rive lwen mwen senyen pou ou deja.\nnan yon ti tan tou kout ki pa twò lwen Bondye va kase tout chenn: Chenn divizyon Chenn grangou Chenn laperèz\nBondye tande rèl mwen depi desanzan je peyi m bouche bare ak lasi di m si se vre Granmèt Yo di Ayisyen malpwòp. mwen reve libète men se nan vokabilè blan sa chita se nan ‘Petit larousse’ mo libète egziste men se sou fèy papye yo ban mwen sa.\nmwen reve jistis men se nan gwo liv jistis chita se lajan ki bay sa nan reyalite pa nan reyalite tout pèp men nan reyalite peyi pa m. Ravèt pa janm gen rezon douvan poul se konsa lajistis peyi m ye\nSe nou ki lakòz\nsa m wè m pa sa pale gade tè Desalin nan ki sou kontròl blan etranje. Move politik pase rèv nou anba pye drapo etranje ap flote sou zile Ayiti Toma.\nAyiti toma se pa chans ou pa genyen se pitit ou ki mete ou la. yo te goumen pou sa yo te vle sa a.\nGade lavi Gade lavi k ap monte desann Ou pa ta di Lanp tèt gridap Mèch li fini Ki manke kerozenn Ki pral etenn\nGade lavi Gade lavi k ap fè miyanp miyanp Ou pa ta di balenn Van pral etenn.\nNan okazyon katriyèm anivèsè lanmò Pradèl Ponpilis , papa lèt ayisyèn yo. 27 fevriye 2000- 27 fevriye 2004, katran deja depi ou pati.\nPradèl ou kanpe lòt bò riv la\nPradèl ou kanpe lòt bò ri la Ou koud bouch ou Pandan y ap toufouni Jenès ou a\nJenès ou te konn ekri ekzaltasyon l an Jenès ki t ap viv Anba kout plim ou Nan chak liy ak entèliy Paj kaye ou Toukòm nan maj kaye ou.\nKatran depi ou pati Ondirè bèl lèt yo mouri Entèlektyèl jounen jodi Se lennmi leta, lennmi pouvwa Yo trake nou Bat nou Maspinnen nou Toufounen nou ak kout kòs fizi\nPa di m ou p ap tande Pa di m ou pa wè Nan peyi kote ou ye a Gènlè se moun soud ki rete la Mwen kwè ou tande rèl mwen Kri pèp mwen Kri entèlektyèl yo Kri inivèsitè yo\nOu ki te mete sou pye Ekòl Nòmal Siperyè Se te pou ou fòme moun Pwofesè, filozòf, nèg save Ou pa t travay pou yon peyi Kote se chimè K ap fè e defè Kote moun save ap viv nan kache Pou evite lanmò Gwo midi\nPradèl kote ou ye M kwè ou ap tande Pradèl kote ou ye M kwè ou wè sa k ap pase Ou genlè pa fè nouvèl Paske ou pa di yon mo Ou pa reponn\nKilès ki va ban nou fòs Si nou pa tande yon vwa Vwa pa ou Ou ki se papa literati pa nou an Ou ki se defansè jenès estidyantin nan\nSa ou di Si chimè pran peyi a Sa ou di Si nèg save pa gen lavwa Sa ou di Si laperèz abite lespri nou Sa ou di Si pòt inivèsite yo fèmen\nVennsèt fevriye demil Ou mete levwal Ou pa t vle wè Sa k ap pase jodiya Ou pa t vle wè Menm jan ak nou Pòt Lekòl Nòmal ki fèmen Pòt Syans Imèn ki fèmen\nOu pa t vle viv moman sa yo San di eskiz Ou mete van nan vwèl ou Ou ale nan peyi san chapo Ou kite yon jenès dlo nan je Rèv ou tounen lafimen Jenès ou an dèy Maxim tonbe Lopital Kanapevè Pa gen plas ankò Tout se lespwa peyi a Tout se jenès ou renmen anpil la.\nMwen sonje «Hynme à la jeunesse» la Si ou te la jounen jodi Ou ta pran plim Ou ta pran kaye Ekri detwa bèl liy Pou rekonfòte jenès la\nTonton Pradèl Si ou tande klòch legliz la Ap sonnen, se pa lamès Son w etidyan ki pral antere Yon lespwa ki ale Vil la timid Gwo sizè diswa limyè etenn Etidyan nan kache Pwofesè pa gen lapawòl.\nTanpri souple Kote ou ye a Voye yon ti mesaj pou nou Korije ti pwezi mwen an Di m kote mwen fèb E fè m konnen si m ap rive\nGen tout yon jenès K ap tann repons ou Tout yon pèp Ki lage nan lari a Pa gen lekòl Pa gen lamanjay Bri zam anpeche nou dòmi Men sa ki pi grav Yon okipasyon ap pandye Sou tèt nou aprè desan lane endepandans\nTout moun swaf pouvwa Yo lage jenès la nan mera Pa gen moun ki pou di ase Zòrèy yo bouche Ak gonm balèn Pè Pradèl tande vwa m Tanpri souple vini ede m\nOu ale se vre Ou pati se vre Men ou pa mouri Ayè mwen t ap li ou ankò Ou kite mond sansib la Ou ap kòmante lavi Ak zanmi ou yo Nan mond entèlijb la Yon ti repons Sa p ap nwi ou di tou Reponn mwen Reponn jenès ou a\nDi mwen kisa ou wè pou nou Pale ak papa Bondye Di li nou pa kapab ankò Twòp san deja koule Pa kite lespwa antere.\nViré monté\nBel poveb kréyol 722\n« Tout  soulié ni pié’y ». - Jid\nPensez à signer le Livre d'Or ! Sonjé sinié livdò-la !\nSubscribe to RSS headline updates from: Powered by FeedBurner\nLes opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du .\nCharte de respect et de bienséance", "description": null, "domain": "www.potomitan.info", "date": "2025-11-11 13:58:07", "url": "https://www.potomitan.info/ayiti/ayiti12.php#anmwe", "image_url": null}
{"text": "Brasè Poem\n\n(Extrait de AYITIMANYA: Tragédie Tropicale)\n\nNan ensètitid sosyal peyi n ki pa bay lespwa\nPou tinèg pa nan mera epi pran nan twa wa\nOubyen pou l rive chante yon ti kantamwa\nSouvan sèl chwa l se pou komèt zak òlalwa\n \nLè tè nou pa pouse okenn plant\nKite noutout ak gagann nou an pant\nAnpeche lespri n jwenn okenn detant\nLi klè pa p kapab genyen yon grenn antant\n \nLè se pa reyaksyon vyolans kòlè popilè\nAkoz fristrasyon chimè demeplè\nAnpil bije deside chwazi estrateji brasè\nKontmaltaye gwoup raketè dekrasè\n \nLè yon sosyete pa gen estrikti ekonomik\nPou amelyore sitiyasyon pèp li ki kritik\nAtitid jan l pase l pase ak tout move pratik\nVin tounen pi bèl kredo patriyotik\n \nBrasè se lepèp lamizè ap fin depafini\nSe jèn san espwa tout nanm yo fini\nSe inivèsitè ki pa konn atik defini\nAk politisyen ki gen grif file tankou malfini\n \nBrasè se fo konesè ki bije tounen toutis\nPou fè tout biznis ak mennen aktivite patatis\nSan bon konpetans ni entelijans gwo atis\nPou yon plas sou podyòm gwo aktè ak aktris\n \nBrasè se ougan ki pa kapab trase yon vèvè\nSe palmantè k ap kenbe konstitisyon alanvè\nSe bòlètmann k ap jwe de zewo ak revè\nAk travayè lavi ap fè monte kalvè\n \nBrasè se manman anba sitiyasyon lavi chè\nAk papa ki kite metye l pou viv an demachè\nSe flannè san demen ki chwazi vi karavachè\nSe jenn fanm san avni ki oblije fè lafrechè\n \nMove brasè pa janm pè move zafè\nOkontrè yo toujou reziye yo sa l fè l fè\nApre yo komèt nenpòt zak atoufè\nRakèt move dil riz ak envokasyon lisifè", "description": null, "domain": "poetry-site", "date": "2025-11-11 14:00:18", "url": null, "image_url": null}
{"text": "Jean Watson Charles Poem\n\nJean Watson Charles fèt Kwadèboukè (Ayiti). Powèt, Nouvelis, li etidye literati nan lekol Nomal siperiyè ak sosioloji nan fakilte Etnoloji. Li pibliye plizyè atik sou Marie Chauvet, Hector Hyppolite ak Dany Lafferriere.\n\nManb plizyè asosiasyon literè an Ayiti ak Lafrans, \"Lenglensou\" se deziyèm liv li ki parèt nan edisyon Perle des Antilles.\n\nJean Watson Charles\nN ap kouri dèyè lavi\nChak swa ki pase\nSe yon paj\nYon mak san\nYon rèv toutouni\nK ale pouri sou kòn\nYon katedral doulè pou lanmou\nLosti pou sakreman lèmò\nFè rèv pou lanjelis\nFè lanmou sou bwa kalvè\nRèv nou ap kouri dèyè lavi\n\nMwen pran degidon woulib\nLoray  frape w nan kè\nPran kalonnen lèzòm\n \nNan 2 bra lavi\nTout jwèt koken pèdi pou revè\n\nResif yo fin n seche\nDlo nan je m ap kouri tankou nyaj nan syèl\nVwa nan tèt mwen di\nKouri chen n nan tirès pou minis brennò\nResif yo fin n seche\nDlo nan kò n se sèl sa ki rete\nPou wouze latè\nKisa rete nan kò n\nSinon doulè\nMemwa n ki andèy\n(in, Lenglensou, ed.Preles des antilles)", "description": null, "domain": "poetry-site", "date": "2025-11-11 14:00:18", "url": null, "image_url": null}
{"text": "Pou Edwidge Sylvain\n\nZòtèy mwen kreve, zanmi\nYon pousyè desan n\nLi louvri 2 bral bay bondye\nLavi isit fè koupe fè\nNap rale nay sou fèy papye\nDlo nan je n\nTounen  chapo kikouvri kò n\nDlo kò n se rivyè\nDlo kòn se pousyè\nLanmou fè n rizib\nLanmou kole sou po dyòl nou\nLi pa janmè deseche\nZòtèy mwen kreve zanmi\nKilès kap pote l\n\nDepi dikdantan\nDiktati\nDiktatè\nTounen maroka\nNan ven nou\nNan kè n\nNan nam nou\nBwe san lenglensou bwe san\n(in, Lenglensou, ed.Perles des Antilles", "description": null, "domain": "poetry-site", "date": "2025-11-11 14:00:18", "url": null, "image_url": null}
{"text": "-A PALE\n\ntanbou-a pale Ti-Roro fè tanbou-a pale nòt yo leve yo mache y'al sote sou Sò Yaya\ntanbou-a pale Ti-Roro fè tanbou-a pale nòt yo leve yo mache y'al sote sou Sò Yaya\nyo rantre nan kòlèt li yo jwe anba vant li teke zantray li\nSò Yaya alèkile avèk de bra-l anlè k'oun pè k'ap preche kòmanse gouye\npli nan vant li woule kou vag sou lanmè souf li kou timoun k'ap sote kòd\nlò misik la fini figi Yaya w'a di oun fanm ki fèk fin fè lanmou", "description": null, "domain": "www.potomitan.info", "date": "2025-11-11 14:07:33", "url": "https://www.potomitan.info/ayiti/baron.php", "image_url": null}
{"text": "Teneb\n\nSe lan ri St Honore tape a komanse ri reyinyon reponn toupatou se kowkow kowkow kowkow kowkow\nSe lan ri St Honore tape a komanse ri reyinyon reponn toupatou se kowkow kowkow kowkow kowkow\nTi moun granmoun travayè lokatè chofè faktè komèsan chalatan abitan Dirijan Tout ap tape\nYo tape sanrete yo tape jous Bondye lan syèl la tande.\nYo tape sanrete yo tape jous Bondye lan syèl la tande.", "description": null, "domain": "www.potomitan.info", "date": "2025-11-11 14:07:33", "url": "https://www.potomitan.info/ayiti/baron.php", "image_url": null}
{"text": "Yo di POem\n\nsan kretyen\nenrichi\nlatè\nSi sete vre\nsi sete vre\nmezanmi\nala diri\npitimi\nak mayi\nki ta genyen\nlan peyi\nDayiti.", "description": null, "domain": "poetry-site", "date": "2025-11-11 14:10:56", "url": null, "image_url": null}
{"text": "Man Klo pa la ankô\n\nMan Klo, lanné ta la1 ou pa la.\nOu pa la koté nou si latè,\nMé an kè an nou ou la.\nAn ka vwè souri a’w\nTouplen lanmou, kon syèl-la plen zétwal.\n\nAn sèten adan syel a’w\nOu ka gadé nou, ou ka souri ban nou.\nOu ka di nou : « pitit an mwen,\nMwen avè zot, an ka vwè zot.\n\nJôdi la sé fèt a lé maman,\nAn téké vlé kè a zot kontan.\nBwè mé pa trop, manjé on bon ti manjé,\nBon kon sé mangé la an té ka fè ba zot la.\n\nZot pé dansé, bay blag,\nJwé kat, jwé domino,\nLa vi bel mé i toujou two kout.\nPli ta pépa ramplasé jôdi-la.\n\nLavila ka kontinyé.\nViv li byen, avè lanmou,\nSan goumé, san malpalé.\nNou si latè pou on ti moman.\n\nOn manman sé on trézô,\nMé i pa la pou lontan. » \n\n\nRodrigo del Caribe\nDimanch 25 mé 2008 – Katrè d’maten.\n\n1. On ti bat zyé pou kréyol Matinik.\nMan Klo mô le 30 sèptanm 2007.", "description": null, "domain": "poetry-site", "date": "2025-11-11 14:13:51", "url": null, "image_url": null}
{"text": "Manman Kreyòl Poem\n\nMèsi Manman,\nManman Kreyòl ou twò bèl, e chak jou,\nOu konn rekonfòte timoun ki doute e ki gen lapèrè\nMenm lè nou tout fè tout kalite betiz deja\n\nMwen dwe tout,\nOu menm ki te toujou la pou ouvè chemen pou mwen,\nOu padone m, ou libere m, ou fòtifye m,\nJou apre jou, solèy ou lapli, loray ou van.\n\nLanmou w fò,\nNi lapèrè, ni dout, pa t ap afebli l,\nE menm si, pafwa, ou enève,\nSe pou bay pitit ou vrè valè yo.\n\nOu retire lapèrè pou m pran responsablite m yon jou,\nOu reban m konfyans apre chak defèt,\nE tout pwoblèm mwen pran yon koulè pi bèl.\n\nA fòs ou souri ban m, ti kè m ouvè\nOu montre m fòs la te la, nan mwen menm.\nYon moman difisil? Yon myèt lanmou\nKi sot nan ou sifi.\n\nWi, mwen konn sa\nOu renmen pitit ou, pou sa l gen ki bon\nE chak jou ou padone l finalman,\nLè w mete sou kè l yon mant ki geri!\n\nJantiyès ak afeksyon, se sè lanmou w,\nAfeksyon matènèl, ou soulaje fado m,\nTout sa k rive pozitif, lè m wè sa\nNan zye ou.\n\nAtravè manman egzistans ak lanmou kòmanse,\nAk kè ou ki plen lavi, lè ou sèvi peyi a,\nOu fè n bliye nwasè lepase,\nAnsanm ak doulè l yo.\n\nNou gen yon sèl Patri, yon sèl Manman,\nE nan jou beni sa a, Bondye fè letou zile a\nPou salye e onore lanmou nou chak,\nChak manman.\n\nJean S SAHAÏ\n(Tradiksyon fransè – ayisyen: E. W. Védrine)", "description": null, "domain": "poetry-site", "date": "2025-11-11 14:13:51", "url": null, "image_url": null}
{"text": "Potomitan - Kisa ki nan tou a ?\n\nKisa ki nan tou a ? Yon istwa Jonel Juste  Photo Francesca Palli. M sonje yon bagay ki te rive m yon fwa pandan m te Lazil. M te timoun  lè sa a. M te ka gen 5 al 6 zan konsa. Men anvan m rakonte n sa ki te rive nan,  fòk mwen di n nan ki kondisyon m fè rive Lazil kèk ane apre m te fin fèt nan  Pòtoprens. M te fèt pi presizeman nan komin Kafou. M te gen 3 frè, men youn ladan  yo te mouri yon ti tan avan m te fèt. Yo di m li te rele Valmi. M pa t janm  konn figi Valmi, m pa menm sonje si m te wè l nan foto. Li te tèlman mouri bonè  petèt yo pot ko fè foto pou li. Men manman m te toujou ap pale m de frè sa a m  pa t janm konnen an e ki jis jodi a ret grave nan lespri m tankou yon mistè,  yon devinèt ki san repons. Se lanmò Valmi ki ta pral lakoz yo pimpe m Lazil pou  m pa t mouri menm jan ak frè m nan. Lè manman m t ap pale m de defen an, li te toujou gen emosyon nan vwa  l. Sa ki nòmal, se te premye pitit li. Lè m mande l kijan frè m nan te mouri,  li te rakonte m yon istwa m pa janm bliye jouk kounye a. Manman m te di m lanmò  Valmi pa t yon bagay senp, kòmkidire se pa t lanmò Bondye men lanmò lèzòm.  Katye kote n te rete a te gen repitasyon gen anpil lougawou ladan l. E dapre  manman m, se youn nan lougawou sa yo ki ta manje pitit li a. Se sa l te kwè  antouka. Li te menm ban m non lougawou a, yon non m pa ka repete la a sizoka  moun sa a ta toujou vivan. Se te yon vwazin nou. E menm lè m te tounen  Pòtoprens apre kèk ane Lazil, manman m te toujou aprann mwen di vwazin sa a  bonjou pou l pa fè m mechanste. Se konsa depi m pase devan pòt kay li m te  toujou salye l, men se plis paske m te pè l. Manman m ak papa m te vin antre Pòtoprens nan ane 1960 yo e yo te  tabli la. Yo te kòmanse fè timoun la epi tanmen bati yon kay ki ta pral pran  plizyè lane pou l fini. Pa t gen mwayen pou bati kay la yon sèl kou, se  tanzantan paran m yo te fè yon ti travay ladan l jiskaske l fini. Paran m yo te pèdi premye pitit yo te fè Pòtoprens lan e sa te fè yo  mal anpil. Donk yo te tèlman pè pou menm bagay la pa t rive m, yo te voye m al  kache nan zòn kote yo te soti a. Yo te voye m nan peyi yo. Se konsa m te ateri  kay grann mwen, Madan Sonson. Grann mwen t ap viv nan yon kay ki te chita sou  plizyè kawo tè, kontrèman ak jan paran m yo t ap viv nan Pòtoprens. Pòtoprens se yon gran vil ki peple, yon megapòl kote popilasyon an ap  viv moun sou moun. Se te epòk kote anpil moun t ap kite pwovens pou antre nan  kapital paske lavi te kòmanse rèd nan zòn andeyò. Lavi peyizan te vin enposib,  anpil ladan yo te pedi bèt yo, anpatikilye kochon kreyòl yo te touye poutèt pès  pòsin. Latè pa t vle bay ankò, epi lè yon siklòn pase li te ravaje tè yo, pote  tout zafè moun yo ale. Donk pou anpil peyizan, sèl espwa yo se te antre nan yon  gwo vil kote yo panse yo te ka jwenn yon alemye, kote pitit yo te ka gen yon  avni. Se konsa paran yo m te imigre Pòtoprens, yo te jwenn yon bout tè nan  komin Kafou epi yo te kòmanse bati kay, elatriye. Men bagay la pa t fasil pou  yo paske yo te gen moun ki pa t vle wè yo epi ki t ap pèsekite yo nan zòn nan.  Gen vwazinay ki t ap ba yo pwoblèm e se nan konsa yo te pèdi premye pitit yo. E  se konsa m te oblije al fè konesans ak peyi kote paran m yo te soti a. Yo te voye m kay grann mwen an, manman manman m, yon bèl ti granmoun  bwòdè ki te renmen abiye. M pa t konn grann sa a non plis, se Lazil m te vin fè  konesans ak li. Kèk fwa m ap reflechi, m di tèt mwen petèt egzil mwen Lazil se  te yon bon bagay. M sonje se la m pase kèk nan pi bèl ane nan lavi m. M te  grandi nan yon savann ki te benyen ak limyè, libète epi lawouze dimaten. M te  ka kouri ak tout vitès ti janm mwen ki t ap pran manm. M te konn al benyen nan  rivyè, m te ka wè solèy k ap leve epi kouche, manje tout kalte fwi nan jaden. M  panse sa t ap diferan si m te pase premye ane anfans mwen Pòtoprens. Se t ap de  reyalite diferan. Andeyò, moun benyen larivyè touni san yo pa enkyete pou moun  k ap gade. Se te yon laj inosans. Lòt diferans m te remake ant kapital la avek Lazil se tout espas ki te  genyen yo. Tandiske n te antoure ak vwazinaj Kafou, kote m te ye Lazil la pa t  vreman gen vwazinay. Fòk ou te mache anpil avan w resi jwenn yon lòt kay, anvan  w resi kwaze ak lòt moun. Donk se konsa n t ap viv nan inosans, ak chan kòk k  ap reveye n lè maten, ak solèy k ap antre nan chanm nou toutouni epi reveye n  ak reyon li yo ki byen dous. Nou t ap vi nan ensousyans, kay yon grann ki te  renmen n anpil. Nou pa t bay lavi regle anyen pou nou. Epi se lè sa a bagay m te di nou nan kòmansman iswa a te rive m. Nan  gwo lakou kote n te rete a, te gen yon bann gwo pyebwa. Youn ladan yo te  chifonnen lespri m anpil paske pyebwa sa a te gen yon gwo tou nan mitan l. Kòm  timoun fouyapòt, m te  toujou vle konnen  sa ki te nan tou a. Grann mwen ki te konnen m kòm yon tantafè te toujou di m pa  al fouye tou a pou m konn sa k ladan l. Men lè m te mande l sa k ladan l, li te  derefize di m. Se konsa granmoun yo ye. Paske grann mwen te ban m lòd pa chache konnen e paske l te refize di  m, sa te vin fè m pi anvi konnen toujou. Ou konnen lè w timoun, depi yo di w pa  fè yon bagay, se kòm si se ankouraje yo te ankouraje w fè l. Timoun toujou vle  konnen pouki yo entèdi l fè tèl ou tèl bagay, se yon bagay ki chouke byen fon  lakay lòm menm. Tout sa yo entèdi l, li pi anvi fè l. Bondye te di Adan ak Ev  pa manje fwi a men se sa yo te fè menm. Donk se pa fòt nou, se kote premye  paran n yo nou pran vye abitid sa a. Abitid se vis. Pou mwen menm se pa t yon fwi grann mwen te defann mwen manje, men se  toujou yon zafè pyebwa. Pyebwa a te wo, li te laj, li te bèl. M pa sonje ki  pyebwa l te ye, si se te mapou, bwadchenn, gayak. M sèlman sonje tou ki te  ladan l lan. Moun yo toujou ap rakonte pyebwa yo gen bagay ladan yo, kòmkidire  yo pa senp. Antouka, sanble pyebwa ki te enterese m nan te gen yon bagay kache  ladan l, e m te sèmante fò m konnen sa l te ye. M te reve pyebwa sa nan nuit e  lespri m pa t ap anpè toutotan m pa t pèse mistè gradoub sa a. E sèl mwayen pou  m te konnen, se te pran yon ti bwa pou m foure anndan tou ki nan pyebwa a epi  djigèt sa ki anndan lan. M pa t ka fè sa pandan grann mwen te la. Donk yon lè  pandan Mdan Sonson te soti, m pa sonje kote l te ale, si se nan mache, si se  larivyè oubyen legliz, m pran kouraj mwen ak de bra, m pran yon ti bwa epi m  mache sou pyebwa a. M sonje m te tande yon vwa nan zòrèy mwen ki t ap di m non  pa fè sa men m pa t deside koute l. Fò m te pwofite pandan granmoun nan te soti  a pou m te rezoud devinèt sa a. M lonje ti bwa a epi m foure nan tou a. Lè m fouye pyebwa a, kisa w konnen ki soti ladan l? Yon gwo manman  krapo! Bèt la vole sou mwen, m rele anmweeeeeey, m sot tonbe atè, m woule epi  m leve m pete kouri m al kache anndan kay la. Pandan m ap kouri a se kòm si m  te tande yon vwa k ap ri byen fò dèyè m nan e k ap di: M te pale w, tank ou  tantafè! Se bon pou ou! Ou bat kò w twòp! Eksperyans sa a make jouk jounen jodi. Finalman moun yo te ge rezon:  pyebwa a pa t senp, li te gen yon bagay ladan l: Yon gwo krapo! Jouk jodi a m  pa konn kot krapo sa a pase, m pa konn si l te tounen nan pyebwa a oubyen si l  t al chache yon lòt kay pou l rete. M pa janm sonje si m te janm rakonte grann mwen epizòd sa a nan lavi  m. M pa kwè m te janm di l sa paske m te wont epi m te pè pou l pa t ban m yon  bèl kal lè l tande m te dezobeyi lòd li. Depi jou sa m respekte tout tou ki nan  pyebwa, m pa janm al fouye yo pou m konn sa ki ladan yo. Ou pa janm konnen se  ka yon michan krapo. Jonel Juste * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 15:13:26", "url": "https://www.potomitan.info/ayiti/juste_jonel/kisa.php", "image_url": null}
{"text": "Potomitan - Eleksyon\n\nEleksyon Joubert  Joseph Pouvwa me kandida Ranje chita w Pèp me leta Dekouvri mizè w Eleksyon me magouy Kenbe rèv ou Nan men w. Joubert  Joseph, powèt. 28 mas 2015  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:19", "url": "https://www.potomitan.info/ayiti/joseph/eleksyon.php", "image_url": null}
{"text": "Potomitan - Foli lapli, pou Yanick Lahens\n\nFoli lapli, pou Yanick Lahens Joubert  Joseph Foli lapli se foli Yanick Yon ti gout De ti gout Twa ti gout kè kontan Nou fou ak  tout fòs lapli Nan Lenbe Fè nwa ak  limyè Pa gen lodè Si n pa pale se fòt kiyès? N ap detrese  silans Ak tout fòs  foli Pandansetan  lapli ak foli se marasa Youn mayande  ak lòt Nou ka  dekole yo Men si n fè  sa Menm  lenvizib ap kont nou Nou tout  konnen se loraj Ki desinen  rèv Sou pwent tete fanm gran ri Nan moman lapli Yanick e si foli a monte n Ak gwo solèy cho? E si lapli pran tonbe Nan absans  foli? Depi dlo je  n kont Pou plen  lanmè N a ekri  yon woman Ak batman  kè n. . Joubert  Joseph, powèt. Powèm  sa-a ekri 26 novanm 2015 nan jaden bibliyotèk Georges Castra nan Lenbe nan  okazyon remiz pri Joseph D. Charles a Yanick Lahens.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:20", "url": "https://www.potomitan.info/ayiti/joseph/yanick.php", "image_url": null}
{"text": "Potomitan - Jwe avè m\n\nJwe avè m Joubert  Joseph Chak fwa kè  m bat pou ou Son milyon  rèv ki resisite Chak plim ki  leve sou po m Lè m wè w Son pinga  damou Prezans ou  mete Pou souf nou  pa depatcha ---- ---- Jwe avè m  cheri Jouk nou fè  souvni dantan Mache nan  venn sonje n Jouk nou fè  lapli tonbe Ak batman kè  n ---- ---- Jwe avè m  cheri Jouk nou  nwaye lanmè Nan swè  kò n. ---- ---- Joubert  Joseph, powèt. 28 oktòb 2015  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:21", "url": "https://www.potomitan.info/ayiti/joseph/jwe.php", "image_url": null}
{"text": "Potomitan - Kòmantè Joubert Joseph sou \"Pataswèl\"\n\nKòmantè Joubert Joseph sou \"Pataswèl\" Joubert  Joseph  Anderson Dovilas komanse powèm nan ak de fraz ki montre ke li menm ak peyi-l makonen byen lontan «Se pa jodi a nou ansanm/Nou pa janm detenn» se komsi m te ka di son batiman lanmou powèt la gen nan kè l pou peyi l malgre distans ki separe yo, li montre ke son flanm lanmou ki anndan kè l ki pa ka etenn fasil, lanmou vle di pasyans e se sa ki yon vrè lanmou «Pasyans nou lonje/Nan nanm nou san longè» sètadi yon pasyans ke nou pa ka mezire, powèt la aprann nou renmen peyi n nan langay li, li montre ke se lè l panse a peyi l li santi l byen «Mwen sere w anndan m/Lè m anvi moun» Powèt la desine li menm ak peyi l ak anpil bèl kout kreyon nan powèm nan «Nou tou lè de/ Son lalad men nan kou/Je lanvè anba kabann» powèt la montre ke lanmou-l gen nan kè-l pou peyi l la s’on depasman, tankou m te ka di powèt la damou fou «Lanmou- m pou ou/ S’on sekous madichon/Ki kenbe-m nan zantray/Kote-m pase li avili- m» li montre anko lè l anvi wè peyi l pa gen obstak li pap travèse «Lè m anvi wè peyi- m/Solèy sa a m wè la pa ka kenbe m.» Viré monté  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:22", "url": "https://www.potomitan.info/ayiti/joseph/pataswel.php", "image_url": null}
{"text": "Potomitan - Kòmantè Joubert Joseph sou \"Sèt priyè lari\"\n\nKòmantè Joubert Joseph sou \" Sèt priyè lari \" Joubert  Joseph Sèt priyè lari son liv ki brase rèv, foli, espwa, ak reyalite mete anndan menm bokal. Gen kote mo yo gen sant revolisyon, yon lòt bò yo gen sant lanmou ak foli. Anndan liv la pa gen mo ki inosan yo chak gen yon wòl yo jwe.                 Chak fwaw tanmen li yon powèm, se tankouw rantre nan yon vwayaj san fen. Epi kote w panse powèm nan ap mennenw se pa lal mennenw. M plis kwè se mo yo ki rale powèt la, epi li pa fè rèd ak yo li kite yo koule. Sa se demach tout vrè powèt, epi rekèy la byen koud ak metafò. M te ka di se tout lavi powèt la ki fèmen anndan liv la: \"N aprann renmen an kachèt San kenn moun pa konnen Depi lapli mouye kèm Se nonw kap degoute.\" (Nanadou, paj 79). Ak maji mo yo Iléus Papillon envante yon sous powetik kote anpil ti jenn ki vle ekri pwezi ta dwe vin bwè. Liv la son envitasyon lanmou nan peyi pèdi. Powèt la angajel nan kole pyese mo pou denonse yon Leta kap kraze kuiy pòv, kap souse san yon pèp mizèrere: \"[...]Yon moun fou wè nan jounal Solèy bare Leta kap vann dlo je timoun.\" ( Sou pòtay, paj 25). Viré monté Anndan liv la pa gen mo ki inosan yo chak gen yon wòl yo jwe.                 Chak fwaw tanmen li yon powèm, se tankouw rantre nan yon vwayaj san fen. Epi kote w panse powèm nan ap mennenw se pa lal mennenw. M plis kwè se mo yo ki rale powèt la, epi li pa fè rèd ak yo li kite yo koule. Sa se demach tout vrè powèt, epi rekèy la byen koud ak metafò. M te ka di se tout lavi powèt la ki fèmen anndan liv la: \"N aprann renmen an kachèt San kenn moun pa konnen Depi lapli mouye kèm Se nonw kap degoute.\" (Nanadou, paj 79). Ak maji mo yo Iléus Papillon envante yon sous powetik kote anpil ti jenn ki vle ekri pwezi ta dwe vin bwè. Liv la son envitasyon lanmou nan peyi pèdi. Powèt la angajel nan kole pyese mo pou denonse yon Leta kap kraze kuiy pòv, kap souse san yon pèp mizèrere: \"[...]Yon moun fou wè nan jounal Solèy bare Leta kap vann dlo je timoun.\" ( Sou pòtay, paj 25). Viré monté M te ka di se tout lavi powèt la ki fèmen anndan liv la: \"N aprann renmen an kachèt San kenn moun pa konnen Depi lapli mouye kèm Se nonw kap degoute.\" (Nanadou, paj 79). Ak maji mo yo Iléus Papillon envante yon sous powetik kote anpil ti jenn ki vle ekri pwezi ta dwe vin bwè. Liv la son envitasyon lanmou nan peyi pèdi. Powèt la angajel nan kole pyese mo pou denonse yon Leta kap kraze kuiy pòv, kap souse san yon pèp mizèrere: \"[...]Yon moun fou wè nan jounal Solèy bare Leta kap vann dlo je timoun.\" ( Sou pòtay, paj 25). Viré monté \"N aprann renmen an kachèt San kenn moun pa konnen Depi lapli mouye kèm Se nonw kap degoute.\" (Nanadou, paj 79). Ak maji mo yo Iléus Papillon envante yon sous powetik kote anpil ti jenn ki vle ekri pwezi ta dwe vin bwè. Liv la son envitasyon lanmou nan peyi pèdi. Powèt la angajel nan kole pyese mo pou denonse yon Leta kap kraze kuiy pòv, kap souse san yon pèp mizèrere: \"[...]Yon moun fou wè nan jounal Solèy bare Leta kap vann dlo je timoun.\" ( Sou pòtay, paj 25). Viré monté \"[...]Yon moun fou wè nan jounal Solèy bare Leta kap vann dlo je timoun.\" ( Sou pòtay, paj 25).  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:24", "url": "https://www.potomitan.info/ayiti/joseph/priye.php", "image_url": null}
{"text": "Potomitan - Renmen m ankò\n\nRenmen m ankò Joubert  Joseph Separasyon  nou S on pawòl  ki chire lespri Yon souvni  lanmò Nan memwa  timoun Ou kite m  cheri Rèv nou pa  depaman Silans nou  gen menm koulè Tete goch ou  cheri S on mizik k  ap koule Nan fant  dwèt yon  powèm Se pi bèl  planèt Lanaza  poko dekouvri S on siwo  myèl mouch-pa-poze K ap fè  foumi filalang Renmen w  cheri S on  santiman k pote doulè Yon rèv  timoun Granmoun  ap pilonnen Chak fwa  m renmen w Tout sa k  devan m Sanble avè w Renmen m  ankò cheri N a antre  nan yon lanmou jete-dlo Yon lanmou  kouran-dirèk Anvan fil kè  nou kase. *** Joubert Joseph, powèt. 11 Mas 2016  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:25", "url": "https://www.potomitan.info/ayiti/joseph/renmen.php", "image_url": null}
{"text": "Potomitan - Ribanbèl lanati\n\nRibanbèl lanati Joubert  Joseph M ap gade w K ap benyen Nan fant dwèt  rivyè a Ak vizaj syèl la Nan je w Sèvolan  derespekte timoun Pou chèche sans  bote w Epi se bò lonbrit  ou M wè solèy la ap  kouche Se nan fant tete  w M wè minit ap  konte Pou jou a fèmen Lè dlo ap glise  desann Nan cheve w Li bay yon koulè Lakansyèl pa  konnen Se sou vizaj ou M wè silans mwen Ap pèdi vijinite l Lè m pa pre w Se sèl nan yon  powèm Mwen jwenn souf Lè tout sa m anvi  di w Vle toufe m Si w wè m ap jemi Se pa anyen cheri Se kè m K ap pran fòm kò w Depi lè m fenk wè w Ap benyen Bouch mwen anmè Gerizon m chita Nan yon gout dlo Ki kaye Sou pwent tete w. Joubert Joseph, powèt. 11 jwiyè 2015  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:26", "url": "https://www.potomitan.info/ayiti/joseph/lanati.php", "image_url": null}
{"text": "Potomitan - Tande vwa w\n\nTande vwa w Joubert  Joseph Di m non cheri Si se lari Ki vòlè bri pye w Di m non cheri Si se lapli Ki mouye  souf ou Di m non cheri Si se lakansyèl Ki bwè bave w Di m non cheri Si se tanbou Ki pran batman kè w Fè m tande vwa w Anvan vwa m fisire Anvan kè m pati Al chèche w Fè m tande vwa w Anvan m  pote Mak blese Nan rèv  mwen Anvan  chak gout san m Pran fòm  absans ou Fè m tande  vwa w Anvan fraz  yo degaye Nan powèm  nan Fè m tande  vwa w cheri Anvan dlo je  m Neye  enspirasyon m. Joubert Joseph, powèt. 5 Jwiyè 2016  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:27", "url": "https://www.potomitan.info/ayiti/joseph/tande.php", "image_url": null}
{"text": "Potomitan - Still I rise\n\nTraduction du poème de l’américaine Maya Angelou «Still I rise» Reginald Fils-Aimé m’ap kanpe pi rèd ou ka pale m mal nan  liv listwa avek tout kalite  manti malachong,  koze lang long ou ka sapata m nan  labou, woule m nan fatra men tankou pousyè sa  menm, m’ap leve Kouman? Enpètinans  mwen estomake ou? Pouki w sonm konsa a? Se paske mwen  mache kòmsi m gen pi petwol kap ponpe nan  salon mwen an ? tankou solèy ak lalin avèk asirans yon vag  ki ale ki va tounen kanmenm tankou lespwa kap  boujonnen disèt otè toujou-toujou, map  leve kanpe ou te vle wè mwen  delala, tèt anba, je bese zepòl mwen kap tonbe  tankou dlo nan je, ki ap anfonse ansanm  ak rèl mwen nan feblès mwen? kouman? frekansite  mwen derespekte ou? sa pa ensipòtab pou  ou lè m’ pete kout ri  mwen kòmsi mwen te gen ja lò kache dèyè kay mwen ? ou ka mitraye m ak  pawòl ou ka filange m ak  koutje ou ka touye m ak  rayisans ou a men toujou, tankou  van, map leve Bèl fòm kò mwen agase  ou? èske sa fè w sezi lè w wè m ap danse  kòmsi  m te  gen min dyaman nan mitan kuis mwen? Soti anba tant lawont  listwa mwen leve kanpe kanpe drèt soti nan  yon istwa ki pran rasin nan doulè mwen kanpe pi djanm mwen se yon lanmè tou  nwè, m laj, m fon, m'ap gwonde, m'ap gonfle,   m'ap sote, m'ap ponpe  yon trenn nuit  tribilasyon ak laperèz dèyè do mwen, mwen leve kanpe pi  rèd Opipirit chantan, nan yon douvanjou ak  wòb lawouze, klè kou dlo kokoye ak souri mètrès dlo nan chapo lakansyèl, mwen  leve kanpe nan  pote eritaj zansèt mwen yo te kite, mwen  se rèv ak lespwa esklav la mwen  leve kanpe mwen leve kanpe mwen leve kanpe Poème de Maya Angelou. Traduction de Reginald  Fils-Aimé le 28 mai 2014  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:28", "url": "https://www.potomitan.info/ayiti/fils-aime/angelou.php", "image_url": null}
{"text": "Potomitan - Tè\n\nTè Reginald Fils-Aimé O  tè, manman Se  mwen k konnen sa ki nan kè w Sant  ou gonfle vwèl mwen Lè m  kouche kole sou ou Le m  antre men m anndan chè ou Ou  antre anba zong mwen Ou  kole sou po mwen M’ap  Chèche kè w Dlo pete soti bò kòt  ou !  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:29", "url": "https://www.potomitan.info/ayiti/fils-aime/te.php", "image_url": null}
{"text": "Potomitan - Vandredi sen\n\nVandredi sen Reginald Fils-Aimé  \"Femme d'Haïti\" de          Jean-Claude Legagneur. Source Nader Haitian Art Klouwe kò m' Sou kwa bonè w Pou m' leve, apre twamilan, majò jon nan kè w.  Ou bèl k'on dimanch pak  M’anvi renmen w San kò, San rezon.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:30", "url": "https://www.potomitan.info/ayiti/fils-aime/vandredi_sen.php", "image_url": null}
{"text": "Potomitan - Kasèd wòch\n\nKasèd wòch Reginald Fils-Aimé Bajou kase Anba mato lavi Midi s’on wòch galèt m’ap kase Pou m' jwenn nannan l’ tankou zanmann Solèy s’on galèt gwòs M’ap tyeke lanmè l’ M’ap tate kè l’ zong mwen, fanm saj pral fèl’ senyen lavi Si mato m' jwenn kè wòch galèt, Lajounen anfen va kaselezo nan figi lannuit.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:32", "url": "https://www.potomitan.info/ayiti/fils-aime/kased.php", "image_url": null}
{"text": "Potomitan - Choun\n\nReginald Fils-Aimé Choun, Tout tou bote w g’on fòm  sous Je w’ Se lanmè ki pa sere lapenn Plim je w  se vag K’ap yaya san m’ Sousi w’ se falèz Kote m’ chavire chak midi Vag ak falèz se Lanmou m’ ak pye w’.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:33", "url": "https://www.potomitan.info/ayiti/fils-aime/choun.php", "image_url": null}
{"text": "Potomitan - Fanm\n\nFanm Derosier 'Deewoy' Rith-Carlson's Fanm M ta renmen renmen'w Tankou denyè gouyad Ki pou grôs lavi. N'on sssss ayyyyy Fanm M ta renmen renmen'w Tankou premye Mak lanmou banm Fanm M ta renmen renmen'w Tankou Ann, Line Tankou Madanm Tankou Zanman'm Tankou tout fanm djanm ki gen fanm nan fanm Tankou manman'm Fanm Dezyè'm siyati Bondye.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:34", "url": "https://www.potomitan.info/ayiti/derosier/fanm.php", "image_url": null}
{"text": "Potomitan - Manman'm\n\nManman'm Derosier 'Deewoy' Rith-Carlson's Manman'm Ou se poto mitan'm Depi nan ayayay Jouk jounen jodi Se ak branch cheve'w Mwen aprann mare mizè'm Ou banm gou lavi Ou trese'm Tout modèl Pou banm fom Ou vle Men ann tann cheri Ma woule'w de bô sou menm lizyè ak lalin La twaze belte'w Dayè'w bel fanm pase'l La konnen'l paka machande'w Ri cheri Ri tout ri'w Ri mezi bonè'w Ri lajè kouray ou Ri cheri Ri pou lespwa'w Grandi kanpe  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:35", "url": "https://www.potomitan.info/ayiti/derosier/manman.php", "image_url": null}
{"text": "Potomitan - Kreyòl se wosiyòl\n\nKreyòl se wosiyòl Nan tout chanson bèl son Marc-kensen Curvinglines Kreyòl ta swadizan Lang Sovaj Lejann blan bay gran-grann nan lesklavaj Levanjil monpè bèj preche sou ban lekòl kongreganis Nan liv gwo pwopagann kòm kateshis Yon konplèks San reflèks Ki fòse mèt zabèlbok ransè Chante zonbi bann mannan an fransè ****** Yon edikasyon Malediksyon K’ap pouse pwofèse ponyon Mete Ti-Jan ajenou ba li panzou chak jou bondye modi pou leson Pou koze listwa Zafe devwa Paske’l pa fouti panse Ni kritike nan lang franse ****** Tandiske Ti-Jan entèlijan Malgre'l bon jan etidyan L’ap pran zewo Pou Elokisyon menm Pou kalkil nimewo Ki lakòz ? Li pa fouti move dòz bòz Paske Ti lezanj lan pa Janmè santi-rale siman sou ray Alò, pwoblèm lekòl li se absans lang zantray nan lenstriksyon  lakay ****** Se menm penpenp nan ekzamen bakaloreya San pakè Syèk-Limyè anba poto limyè etidyan bak pran nan mera Paske disètasyon literati san bwè dlo lave pye Vòltè Menm nan jefo orijinèl sèvèl tèt se lave men siye atè Tout dekouvèt se rakèt Depi savan an swadizan gen dyòl sirèt San talan vire lang nan bouch pwenti Bon jeni ap jemi nan klas linivèsiti ****** Mansonj elegan tounen relijyon Sitou nan sèvèl ti-neg pedan ki an rebelyon Ti-neg tout koulè Dyòle alèlè Zonbi entèlektyèl ki swadizan pa janm goute sèl K’ap vann tèt li pou benefis Mouche Entèl Pou benediksyon sen Blan Je-vèt Ke'l toujou konsidere Konm mèt ****** Yon parizyen rabi k'ap fè sèvèl tèt li abi Nan rayisman Ki blayi nan kè'l pou lang manman Mezanmi woy ! Aladwòl ! Yon endividi Ki pa ka vreman panse san kreyòl Trouve gen wont aprann lekriti lang peyi’l Twò Kontan anbake sèvèl-mwèl li an ekzil ****** Prese devan bann Twò fyè pou louvri gagann Griyen dan, tankou joujou , pou deklare avivwa l'pa ni ekri ni  li kreyol Aladwòl ! Sajès nan Lang lakay Zabèlbòk pa pran , l'pa bay Ou pale franse mawon Li mete'w nan won ****** Di tout verite san manti Bèlbòk, pap pete ba'w Santi Depi se an Kreyòl Pou li tout se koze kremòl Men Atò La’p di'w fò Si douvan met zabelbòk Ou rabasha lawous jako repèt powèt-dèsyèk konpliman ak lwanj  li ka ba'w dyòk ****** Paske depi’l an franse Pa gen rasazye, pa janm gen ase Radòtè di lenpòt radòt Depi'l di je-kwa, li fout Aristòt Meyè pou Lafrans Pou ekip sa nan jwèt la, li pedi tout bon sans L'ap pran ponya pou parye kont Lègrenadye Men pou Lèble L'ap mete ajenou priye Bon-Dye ****** Pou Amizman Kolon, l’ap Galope rive jis nan ziltik Vole Ponpe sou tout chouk-bwa-pik Men frè mwen, li lè , li tan pou nou pran konsyans An nou adopte yon lot kwayans Pou koumanse : an nou sispann touye Lewa Moriso Pou resisite mo Jan-Jak Wouso Gade Sito Kave Gwo nèg save ****** Sito, pa't janmè retire trip Kay Pou'l mete pay Frank Etyèn : Nan gwo seremoni liberasyon lang lan, jwe wol  Ati Fè maji san simagri, pou ban’n Teyat, Filozofi, Penti Samba lang kreyòl Lanati chwazi san jalouzi pou konpoze chante pwezi pou wosiyòl Ayibo ! Papa Loko ! ****** Dèyè bannnan li, lang nou gen bwa Lang nou gen lwa Pou fè'l danse Nan tèt tout Ayisyen ki bouke ranse Kelkeswa betiz malpalan di, lang lakay fèk kare vanse douvan Li se referans tout yon kilti , an nou pouse'l vè lavan Li se poto mitan, li se fondasyon Pou asire laveni tout yon nasyon ****** Zabèlbòk ouvè je'w pou ka wè klè Konye la, tout moun kwè, yo tande tonè, yo wè zèklè Paske pou tout sa’k konn G nan fey malanga Pou tout sa’k pa sou gaga Kreyòl pa fouti restavèk San li mele pou vigè : Kreyòl se Bantou, se Fransèz , se Grèk Kreyòl se Endyèn, se Ewopeyèn , se Afrikèn Anakawona, Atena, Amina, bèl fanm sa se lenkanasyon tout rèn ****** Li pap soustrè , Kreyòl pap fè retrè, Pou diskite koze abstrè Kreyòl se envite donè gwo salon literè Dayè nan dènye nouvèl Ki tonbe kay Mesye Entèl Kreyòl ranpote laviktwa Nan tou gwo tès labowatwa Sen Toma, si'w kwè'm manti ? Fè yon tikout pye masachosèt nan MIT ****** Mande pou doktè Pòl Beloni Y’ap swete’w labyenveni Nan kolabarasyon ak yon pakèt lòt save savan Frè nou angaje nan yon kokenn shenn travay enpòtan Kom apòt Pòl L'ap pote levanjil Lang kreyòl Pou Konesans Lasyans ****** Bon dòz nan lang ki pa lamayòt pou fè moun pè Fizik Teyorik Ni Pratik Si aprè tout bèl koub chema, fòmil, konsèp Kreyòl sou tablo Si Sen Toma'w toujou gen dout kay Zòt Kreyòl se Biblo Pase nan Fakilte Etid Lang ak Filozofi pou wè doktè Michèl  Degraf Michèl-Anj Akanj , zanj-pwotektè sentaks, leksik, òtograf K'ap bwase lide abstrè kou konkrè pou defann Kreyòl sou latè Kont movekou Lougawou, kont movezè Malfetè ****** Demen si Bon-Dye sonje kontan bliye fashe an'n achete yon  Gramè Ekri-Kreyòl-Komsadwa-Pou-Klas-Primè Pou'n retire pwa lou kwa vye fòt nan lekriti pwezi Pou'n fè kritik ipokrit , ki la sèlman pou kraze , sezi Ekri bèl vè ki gen gou Pou tout moun toupatou, pou lanmou, ki grangou Pou dechenen Tout fre ak se ki jennen ****** Kreyòl bèl tankou simbi dlo, kore’l Bat tanbou, soufle lanbi pou libere’l An nou koupe tèt vye konpleks ki vle pran woulib sou prestij Andan manman Kreyòl, kite lide, syans, sajes nou pran refij Nan fyète San kontraryete Paske Kreyòl se vrè Kilti Langaj nanm peyi Dayiti ****** 1/10/2017 (òktèt, chak blòk gen 8 lin ki konpoze vè yo) Like · Reply · 49 mins * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:36", "url": "https://www.potomitan.info/ayiti/curvinglines/kreyol.php", "image_url": null}
{"text": "Potomitan - Malayòtay: Traji-komedi lengwistik\n\nMalayòtay: Traji- komedi lengwistik Marc-kensen Curvinglines  Pa gen bous nan bounda pòch Ni nan pòch chemiz Tou lètwa se demè ti diksyonè Lawous Men tout  manke fèy Se kòmsi fèy yo li te bouyi pou fè te klòch Yon dlo cho desonnay   pou transpotè l nan yon vwayaj lwenten Se la senatè Gran Pans   lan fè dekouvèt gwo mo gwo tèm Tèm ki bouche zòrey Mo ki pèdi tout  tèt ki rive nan paleman san map diskou  deba Pou li se gran oratwa Plitak Seneka Sicewo Se konsa li sòti pou mete mizo nan bouch senatè chantè  senatè plantè Poutan li se lamayòt ki pa rann li kont ke  li sòt Pou ki sa ke li sòt? Sonje ke M pa di li pa edike Mwen di ke li sòt Edike pa sinifi entèlijan Ni pa konn li  sinifi  sòt Edikasyon sòti  nan  konesans Entèlijans se bon  sans Ou ka gen  konesans san bon sans Ou ka entèlijan san edikasyon M oze di  senatè Gran Pans sòt Men rezon  an: Yon  palemantè pa pase lwa san alyans Pou konvenk  lòt pou sipote yon  pwopozisyon Ou fè deba, pledwari Sètadi ou  kominike ide pou lòt konprann Men tout  kominikasyon mande yon mwayen Nan reyalite  politik deba palemantè, li pa lòt bagay ke lang Lang pou tout sa  ki ap tande konprann paske objektif tout  deba se pou tout zorey ki tande  konprann, pou yo tèlman byen konprann ke sa ki te KONT janbe bò vin kole zepòl ak sa ki  POU ou pwosès la fèt alanvè kote POU vin jwenn KONT An nou imajine ke  gen N palemantè kote N > 1 Gen 2 Lang: Lang  K , Lang F N a 100% konprann  lang K Men pi piti ke  100 % konprann Lang F Kòm N reprezante  palemantè, palemantè se moun, epi  pa  gen fraksyon moun, atò si pi piti ke 100% konprann Lang F, sa sinifi lojikman  gen omwen yon (1) palemantè ki pa konprann lang F Ki sa sa sinifi? Li sinifi sila: si yon palemantè nan yon deba palemantè e ke objektif lan se  pou konvenk ase palemantè pou adopte pozisyon li an, si palemantè fè chwa pou  kominike nan lang F olye de lang K atò chwa li an plis ke irasyonèl, li se yon  desizyon sòt bouki paske li fè chwa delibere pou pa ogmante pwobabilite pasay  pwopozisyon lwa li an Konklizyon an byen senp Tout palemantè ki pale lang tout lòt palemantè konprann ki  fè chwa nan deba pou kominike nan yon lòt lang ke tout palemantè pa konprann se  yon moun sòt Se yon moun sòt si objektif deba an se pou konvenk ase  palemantè pou sipòte  pwopoze li an Marc-kensen Curvinglines  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:37", "url": "https://www.potomitan.info/ayiti/curvinglines/lengwistik.php", "image_url": null}
{"text": "Potomitan - Nou se Don Kato, Nou papa pran Mato\n\nNou se Don Kato Nou papa pran Mato Marc-kensen Curvinglines  Dèyè MADAN  TIKIT Gen TALON KIKIT Pa gen okin  komisyon machann koripsyon Pou vin ban N  pinisyon NOU SE DON  KATO Senatè delwès  onèt, janmè yon palemantè mantè ki vin bwase mòtye ak san pèp pou bati  nan kalewès pi gwo chato Dèyè nanm Nou gen manm Moun Latibonit Pa pran nan fo  mamit Yo konn lè mezi  manke diri Se yo atò ki  plante kou rekolte diri bò lari Bon doktè Sa pa janmè bay  piki nan zo pou fè Zo bourike nan faktori bouton anba tè Ni bon avoka  lalwa jwe jwèt kon Pou fòse LAJISTIS  monte mòn kalvè redi pote pwalou kwa plon Krèyòl se lang ki ka fè e defè Nan lang pèpè dezyèm men, M pa gen foli fè dyòl sirèt ni  bèkfè Nan lang Voltè M refize fè evantay Mimi volè mantèg bè Nan rimine bèl vè Bodlè M pa kabrit vante l gwo zafè nan di  bèèèè Nan lang lakay M ka pale tout  bagay M entèlijan Sèvèl M ka wè yon  sèl bagay plizyè jan Pou defini  kidnapin pou yon senp tilwa Nou fè yon jou  nan dezè dezawa Nou  bèbè bege kokobe Kòmsi sou tèt nou  te tonbe lè nou te bebe Fransè ki nan  bouch rann sèvèl nou petevi Poutan se li nou  chwazi pou entere paleman an touanvi Nou di tout radòt Men depi se an  franse nou se Aristòt Sispann fè rizib  pou fè zòt griyen dan Fransè se kann  anana pou nou dyòl fobob-fo-dan Si nan deba  nou  refize panse ekri pale krèyòl nan  paleman Nou pap janmè  siman ni  lakòl lanmidon pou kore pou  kole bon gouvennman Mal cheve trese M  nou chita tout lajounen ap pale Men Samson kou  Èkil  te gen cheve mele Ansyen Grèk nou  repete tankou jako repèt Nan tanp Atena  kou nan lari nan vil Atèn se tèt trese pou filozòf kou pwofan , pou esklav kou  mèt Pou sivik ak moral Nan katedral sila  ta sanble pa janmè gen koral Men nan tout  tijwèt se tout ti tivis Si se pa voye gwo  wozèt rale sou lòt tonnavis Nan paleman an sa  ki  pwofesè  listwa Manipile lepase  pou fè dilatwa Sa ki te militè  ofisye nou te antisipe gen bonjan metòd Pa menm gen  displin pou nan pwòp lakou yo mete lòd Tout bijè nou  sòti nan devantre malere ak kout ponya oubyen vye sen  kòb wouye zòt lage nan bòl ble  pòv devan katedral tèt bese Nan rityèl Ladoba  limilyason pèmanant sa,  fyète nou pa  janm blese Poutan nou oze  rele  tèt nou pitit  Desalin-Petyon-Kristòf Pandan ke nou  tout se patripòch ki toujou sou  blòf Pèp la pa bègwè Simagri yo li wè Pou li Jodi ya  nou  swadizan sonnen ason rele bon LWA  GINEN Men nan tèt nou  se djab Baka ki pral  danse DEMEN Ki sa ki yon  PALEMAN  ? Se reprezantan  pèp eli, fanm kou gason, ki fè sèman Pou defann  Lenterè nasyon Pou defann  Lenterè rejyon Eske se nasyon an  nou defann..., Lè ayiti an debò  nou fann ? Eske se rejyon yo  nou pwoteje.... Lè lanjan pou  LASANTE nou voye jete ? Nou wè se teyat  nou ap fè Nou pa menm yon  bon manipiletè blofè Sa nou fè yo twò  klè Menm sa ki avèg  pote vè san difikiktè wè nou klè Nou ka chanje si  nou tout fè alyans Pou koumanse  plante wouze lakonsyans Maladi nou pa nan  san ni sou po Sa se fo rezilta  analiz  dòktè malfektè ki sèmante pou pa  kite 1804 nou anrepo Men ti doktè gen  memwa kout oubyen ammezi selèktif Paske Molyè, Voltè, Rablè se pa sou ayiti letriti yo te si  aktif Se te sosyete  moun ki te imaj yo nan glas Ke yo tap  analize kritike san odas Atò sispann di ke  Ayiti Ap toujou nan  twou aneyanti Pa bliye zòt jwenn lapè Aprè tout yon  listwa nan ying yang vye gè Ayiti pap peri Ayiti nou vin geri Ayiti pral pi  bèl Pi bèl menm ke lakansyèl Marc-kensen Curvinglines P.S.: Don Kato nan pwezi sa se yon kolaj, yon ide pou  kritije ipokrizi dirijan: ipokrizi politik, ekonomik, sosyal,  lengwistik. Men li se yon pwezi tou ki  konfwonte ideyoloji rasis Zòt ki mete kostim patènalis pou fòse nou pran NANA  pou SIZAN.   Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:38", "url": "https://www.potomitan.info/ayiti/curvinglines/nou.php", "image_url": null}
{"text": "Potomitan - Pwojè Sèvèl Tèt\n\nPwojè Sèvèl Tèt Marc-kensen Curvinglines  SÈVÈL se yon pwojè piblikasyon peryodik ke nou ap travay sou li. Objektif lan se pou pibliye yon magazin mansyèl pou angaje tout koze konsekan nan lang zantray ---ki pa lòt lang ke lang Kreyòl . Lang sèvèl tout ayisyen natif-natal menmsi li rich kou pòv, menmsi li edike kou iletre, menmsi li nwa kou blan, nan pwen lang sèvèl li konprann pi byen ke Kreyòl. Yon reyalite ki pa ta dwe siprann okin moun ki ase  edike. Pou ki sa? Paske  pa gen aryen ekstraòdinè nan reyalite  sa,  se sa syans newolojik ak sikolojik atann. Sèvèl se yon zouti literè pou ankouraje  devlopman, pwodiksyon ak lekspresyon IDE ENTÈLEKTYÈL, KOZE KILTIRÈL, ZAFÈ SOSYAL nan lang Kreyòl. Kwake SÈVÈL se yon angajman aktif, sètadi li ekziste pou kreyòl pa kont lòt lang, angajman aktif sa gen yon konsekans reyaktiv paske li se mwayen tou pou fè reziztans, pou fè demonstraksyon kont tout prejije lengwistik kolonyal ki baze sou mit sila: Yon mit ke lang Kreyòl limite, sètadi li  swadizan pa sofistike ase pou poze, kritike konsevwa, bwase (sentetize) keksyon abstre ni pou rive kapab pwopoze solisyon pou keksyon sa yo. Kwake nou gen pou abòde mit sa, objektif  nou se pa pou angaje tèt nou nan yon polemik dyalistik pèmanant kote nou nan yon dyèl konstan ak pwopajè mit sa. Pou ki sa  nou fè chwa  SÈVÈL pou tit magazin lan, e ki sinifikasyon imaj, senbòl ki sou kouvè magazin lan? Sèvèl, kòm nou tout konnen,  se ògan esansyèl pou lespri. Pa gen okin èt vivan ke nou menm lezòm konsidere entèlijan ase ki pa gen sèvèl. Dayè lè nou gen ou pa gen dout sou entèlijans yon moun, nou di ke mou sa pa gen ou gen sèvèl respèktivman. Se menm koneksyon sèvèl ak entèlijans sa ki enspire nou pou fè chwa rele magazin lan SÈVÈL ----paske angajman an se yon angajman  esansyèlman entelèktyèl nan lespri yon  konsyans sosyo-lengwistik. Menmjan koneksyon  karakteristik entèlijans  ak ògan sèvèl te enspire chwa nou  pou tit magazin lan, konsepsyon senbòl yo, chwa imaj yo swiv menm demach lan. Sètadi  yo menm tou se rezilta sentèz ak koneksyon bagay nou wè, nou aprann, nou dekouvri dirèkteman, endirèteman nan mond lan.  Pou kòmanse, nan senbòl imaj  yo, gen sa ki senp tankou map peyi dayiti ke nou tout rekonèt, men gen sa ki ase konplike tankou ekzagòn lan. Li pa nesesè pou nou elabore sou rezon chwa map peyi dayiti nan konpozisyon amaj ki sou kouvè magazin lan paske rezon an evidan---nou se ayisyen, nou se ayisyèn, sa klè tankou dlo kokoye. Ekzagòn lan li menm kòm nou tout konnen deja se yon poligòn ki gen sis kote pakonsekan yon figi ki gen egalman sis pwen. Ezagòn ki sou kouvè ya modifye : atache ak   pwen anwo-a se mo IDE, ak sa ki direkteman anba li ya nou atache mo PANSE. Yon ide konkrè oubyen abstrè. Pou rezon sa nou mete  KONKRÈ, ABSTRÈ arebò IDE. Kòm PANSE pèmèt devloman konsèp ak presèp, nou mete mo sa yo arebò PANSE. Yon aranjman ki bay ekzagòn lan yon aparans reyonant ki ak yon distans delwen  fè li sanble ak yon soley briyan ki ekzakteman yon efè konvenab ---yon soley ki  ap briye sou ayiti, pote limyè nan tout kwen peyi Dayiti. Sètadi pase isit ya konkontre :  lespri se limyè epi limye se lespri. Yon moun ka mande pou ki sa se pentagòn nou chwazi si se efè soley sou peyi Dayiti nou t-ap senbolize. Pou ki sa ke nou pa te  chwazi yon sèk pito ke moun tradisyonèlman itilize pou senbolize soley? Rezon an se paske yon ekzagòn gen sis kote eke sis se PI PITI NONM PAFÈ---yon nonm pafè, tankou 6 ak 28, se yon nonm ki egal ak sòm faktè positif li kòm nou ka wè tousenpleman kote   6 = 1 + 2 + 3 epi 28 = 1 + 2 + 4 + 7 + 14.  Paske sis se PITI NONM PAFÈ, nou chwazi sis ki nan konsèp ekzagòn lan pou senbolize reyalite  sila:  menmsi  Kreyòl  PITI MEN LI PA PITIMI SAN GADÒ---sètadi, menmi pwopòsyon moun  ki pale, ki li, ki ekri Kreyòl sou latè pa gran, moun ki  entèlijan ki edike nan lang kreyòl  la  pafètman kapab  panse e komike tout ide konkrè kou abstrè menmjan ak tout  lòt moun entèlijan edike fè nan lang ayo. Anndan Egzagòn lan gen twa senbòl matematik:   π  Σ π ki se yon zigma(Σ) --limit siperyè 1 mwen panche sou bò gòch pou fè li sanble aksan grav sou yon E,  limit  siperyè 0 pou korèktitid konsèp lan. Sigma-a nan mitan de pi (π) aranje nan yon sans pou parèt tankou de T pou tout ansanm parèt tankou mo TÈT.  Lè mo TÈT konekte ak mo SÈVÈL nan tit magazin lan, li ban nou fraz SÈVÈL TÈT. Finalman koub lan menm, sa  ki preske antoure imaj yo se tras yon tèt-depwofil men se tou yon pwen entèwogasyon.  Prezans  li se pou fè pase mesaj ke se nan Sèvo, Sèvèl ke tout bagay limanite kreye, panse sòti----sètadi entèwogasyon sou pwoblèm ke moun rankontre nan lavi, solisyon ke moun  pwopoze pou rezoud ou tante rezoud pwoblèm sa yo pa  jefó lot bagay ke SÈVO moun ki abite nan SÈVÈL moun. Marc-kensen Curvinglines  Out 2017   Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-11 17:43:39", "url": "https://www.potomitan.info/ayiti/curvinglines/sevel.php", "image_url": null}
{"text": "Langaj sèks\n\nTrad. Joubert Joseph\n\nPou Raynaldo Pierre Louis\n\n\n\nJoubert et Kily Charlot.\n\nOu menm ki konnen\nLangaj sekrè kwis louvri\nPale m de skandal la\nPale m de awogans ton yo\nE de dezakò klavye\nYon bouboun ki pale anpil\nM gen twòp tan\nM ap trennen dèyè m\nTout bwi bouboun fou yo.\nKily Charlot\n\nTradiksyon: Joubert Joseph.", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Mwen renmen lanmò poem\n\nSe konsa m chita\nM ap graje lespwa\nNan kòd gita m\nW annik parèt\nM gen vètij\nM annik gade w\nKò m fè yon sèl\nAk lonbray mwen\nChak jou\nM pase bò lakay ou\nM ap ranmase\nEpi kole-pyese rès souri w\nPou m wè\nSi m a jwenn sans lavi\nBridsoukou\nM anvi klere\nTout ti fè nwa\nKi nan kè w\nAk solèy mwen\nLonbray ou\nS'on tonèl\nKote tout flannè\nVle vin kache\nPou solèy mizè pa klere yo\nM anvi santi souf ou\nK ap monte desann\nNan mitan silans mwen\nFòm kò w\nS'on chema\nki twò lou pou papye\nSe pa fòt mwen\nSi m anvi di w\nYon pawòl dwategòch\nLanmou ki nan kè m nan\nPa konn doulè gramè\nLi degaye tout règ\nKi nan tèt mwen.\nJoubert Joseph, powèt.\n8 jwiyè 2015", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Donk se kiyès ki pral jete flè?\n\nRené Philoctète\n(trad. Joubert Joseph)\n\nDonk se kiyès\nKi pral jete flè\nSou pon wouj\nSou channmas\nOfrann ki koule\nNan lawont blese\n\nJe pa pote prentan\nSi lannuit ap vini\nDouvanjou dèyè\n\nYon pakèt bwi\nRanje sou tèt nou\nSyèl la ratresi\nYon pakèt jwèt sevè\nNan ri nou\nTimoun yo ap granmoun\n\nMwen menm\nMwen modi konpòtman\nK ap detwi\nK ap souri\nK ap beni\nE k ap touye\n\nDonk se kiyès ak dezonè\nSou fontenn li\nK ap oze jete flè\nVètyè\nSou pon wouj\n\nDye yo rete nan vètij\nKote avilisman pa antre.\n\nRené Philoctète", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Lè w’ di wi\n\nOu bèl tankou premye rèl ti bebe.\n\nWi ou\nse yon pwomès lavi sou lèv ou\nLou kou wòch k’ap degrengole nan falèz lestomak mwen pou vin teri sou kè m’.\n\nLèv ou g’on gou lavi lè l’ poze sou kadav mwen.\n\nRenmen w\n se ouvri m ba ou\npou m anglouti tout lanmè doulè ou, tout dechennman rara lajwa ou.\n\nRenmen w\nse ofri m ba ou\npou menm barik san fon ou ta ka plen plis pase ra bouch ak limyè.\n\nLanmou mwen\nse LAVI pa mwen k'ap BOULE pou souri pa OU pa janm tenyen !", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "ETENSÈL MO M YO\n\nAndré Fouad\n\nAndré Fouad\n \n\nSe nan silans mo yo\nmwen grenpe al jwenn pawòl lannwit\nkite pou mwen\nflè bò chimen\npran raconte m sa yo ye\n\ntout mo yo sanble\nnan lakou rekreyasyon\nlegzistans mwen\n\nmizik mwen monte\nak tout sa ki te rete\nchalè mo m yo monte\nnan plafon syèl la\nli kite bon jan flanm", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Fènwa poem\n\nAndré Fouad\n\nOu tenyen souvni m\nnan labrenndiswa lanmou     \nmwen bite yon lòt kote\ndepi jou sila\nkote mètrès lanmè\nrantre nan kokiy li", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Kassa... Kassa\n\nAndré Fouad\n\nKò w anvayi m\nnan mitan lannwit\nmwa desanm\n\nse plim je w ki tonbe fè m siyon\nse yon aksantegi m ap mete\nsou pwent zetwal marasa w", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Retay poem\n\nAndré Fouad\n\nKè sote\npawòl fè vlen\nsou etajè solèy\nmache anba\nkè m pran koule\nnan grèp kat sezon", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Kado Nwèl poem\n\nM t anvi ofri w\nYon ti moso syèl ble\nsan zèklè ni lapli\nmen m pa rive pi lwen\nke niaj yo\nAlò m pran lakansyèl\ndepoze l nan pye w\n\nm t anvi ofri w\nyon ti frechè lotòn\nyon ti van k ap fè toubiyon\nak fèy bwa tout koulè\nalantou lavi w\nyon ti sant choublak\nmelanje ak ilan ilan\nsèl sa m jwenn\nse fredi Nouyòk\nki anviwonnen m\n\nm t anvi ofri w\nyon powèm\nki fèt ak mo dous mo pike\nYon powèm kote nou pèdi\nandedan chak grenn fraz\nchak panse chak souf\nyon powèm kote mo pa w ak pa m\nakouche yon deblozay\nyon eskandal\nyon rayisman\nyon kè grenn\nmen m sèlman twouve\nde ti mo ki pa long ase\npou eksplike w lanmou\n\nm t anvi pèdi\nnan plim je w\nkwoke nan ren w\ntribiche nan de bra w\nal tonbe nan kè w\nm t anvi kase yon ti moso nwèl\ndepoze l nan men w\neseye envante yon ti Manatann\nyon ti Pòtoprens\nyon ti vil Okay\nmelanje yo jiskaske\nyo tounen yon sèl peyi\nmezi pou mwen avè w\nmen yo bonbade Manatann\nyo kidnape Pòtoprens\nyo bliye vil Okay\n\nde pòch mwen lanvè\npoutan pou fèt nwèl sa a m ap ba w\nyon ti gout lespwa\nyon ti tak memwa\nyon kolosal lavi\nyon dividal lanmou\nyon ti zyedou\nyon ti silans\nyon ti souri\nyon ti apiye\nyon ti tèt kole\nyon ti bouch bèbè\nyon ti frison\nyon ti mistè\nyon ti antre soti\nyon ti ale vini\nyon ti renmen\nrenmen pou lavi\n\nJeanie Bogart\nDisque \"Dènye Rèl\"\nEditions Encre de Chine, NY", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Reziztans kont vyolans k ap fèt sou fanm ann Ayiti\n\nJeanie Bogart\n\nKonfidans, woman, Fédia Stanislas • Éditions Henri Deschamps • 2019 •\nPort-au-Prince • ISBN 978-99935-0-357-6 • 124 paj.\n\nKonfidans, woman\nMwen pa konn ki bon kretyen ki fè liv sa a rive jwenn mwen, men se pi bèl liv an Kreyòl mwen li nan ane 2020 an. Konfidans se yon woman Fédia Stanislas ekri ki pote pri Deschamps 2019. Éditions Henri Deschamps tou pibliye l menm ane a. Li gen 124 paj ak dizuit chapit kout ladan l. Mwen fè dekabès lè liv sa vin nan men m : mwen tonbe sou yon chedèv e mwen tou dekouvri Fédia Stanislas.\n\nKonfidans, se istwa Wozi, pèsonaj prensipal la, yon jèn fi ki ap chèche konprann sosyete a, ki ap keksyone wòl fanm ak tifi lan sosyete a. Li denonse abi y ap andire ak sakrifis yo oblije fè nan lavi yo. Men sa ki plis frape m nan liv sa a se rezistans Wozi fas a vyolans sosyete a fè sou fanm ak tifi. Li pa vin bese tèt devan lavi ni devan pèsonn. Wozi, se yon pitit sòyèt, afè l pa bon. Lavi a vin pi di pou li, pou manman l ak ti frè l Sonsonn lè papa li mouri. 1 an aprè, Ton Djo, frè papa a, deside pati Sendomeng avèk yo al chache lavi. Li mennen madanm li tou ak 2 pitit fi yo genyen. Rive Sendomeng, manman Wozi ak madanm tonton an, Lisi, fòse l fè afè ak Pablo, yon dominiken chaje ak lajan ki te gen je sou li. Lavi Wozi tounen yon lanfè akoz nèg la ap bat li pou tikrik tikrak. Li resi sove tounen Pòtoprens, men mizè pi rèd fèl antre lan pwostitisyon. Liv sa a sekwe m anpil. Mwen twouve se yon woman feminis li ye. Se poutèt sa mwen chwazi analize 3 chan leksikal enpòtan ladan l: vyolans, feminis, kilti.", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Entimidasyon ak vyolans\n\nDepi lan premye chapit liv la nou wè kijan atravè kilti nou gen yon travay entimidasyon ki fèt sou tifi ak jèn fi yo lan peyi d Ayiti. Gen yon seri règleman tabou ak prensip pèsonn pa ka manyen alevwa pou ta chanje yo. Yon seri abitid ak tolerans ki anrasinen nan egzistans nou, k ap gangrennen respè ak endepandans fanm. Yo fè pati leve-jwenn nou. Presyon leve-jwenn sa yo mete sou fi glise kò yo ata lan chante k ap kònen nan zorèy nou tout lasent jounen: “tifi ki pa konn lave, pase, chita kay manman w”(p. 9). Sa vle di si yon fi pa konn lave, pase, fè manje, netwaye kay, li pa p jwenn gason fè afè ak li. Kòmsi tifi a pa ka travay, lwe kay li, okipe tèt li. Kòmsi depi yon gason pran l, se yon favè li fè l. Kidonk, annechanj, se pou li fè tout kòve lan kay la. Kòmsi se sa ki desten tout tifi. Men, gason yo pa bezwen janm kenbe yon bale ni fè manje, lave, pase. Yo te mèt chaje pitit, chaje fanm adwat agoch, yo pa janm gen pou yo chita ka paran yo. Yo se kado ki sot lan syèl tonbe lan men medam yo. Adye wi dan!\n\nYon jou Wozi antre nan yon ba, l al bwè de byè. Se pa abitid li. Tèt li gentan ap vire. Lè l antre lakay li, manman l pran l ak kalòt «Li leve jip mwen desann kilòt. Kounye a ou nan gason? […] Li foure tout grap dwèt li anndan m. Li rale yon po konfi li vide nan devan m.» Madanm lan bat Wozi jis li mete san l deyò.\n\nWozi leve nan baton. Li pran baton nan men papa l, baton nan men maman l. Sendomeng, li pran baton pi rèd lan men Pablo, e li oblije sibi tout abi sa yo paske Pablo ap okipe tout fanmi l. Men, se pa tout fanm ki rete bra kwaze lè gason ap maltrete yo.  Gen yon fanm ki te rele Nègès, mari l te konn bat li anpil. Yon jou, li touye mari a. Moun nan zòn lan vekse, yo bat fi a jis yo touye l tou. Wozi te renmen al mete flè kote manzèl entere a. Poutèt sa, e paske manman l toujou ap maltrete l, yo ba l ti non Nègès. Li te renmen non Nègès la.", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Sitiyasyon fanm – Feminis - Rezistans\n\nFanm sa a k ap rakonte istwa l la, se yon feminis. Daprè Larousse, feminis se yon mouvman militan ki la pou amelyore epi ogmante patisipasyon ak dwa fanm nan sosyete a. Men, feminis lan tou, se yon moun ki denonse inegalite ki gen ant fanm ak gason, k ap goumen pou toulede vin egal ego. Se sa nou wè lan woman an kote Wozi fè yon demach retorik pou l kesyone sistèm lan sou lavi fanm. Li kesyone e li kritike vyolans, soumisyon, rapò fanm ak fanm epi rapò fanm ak sosyete a. Se sa k fè mo konprann lan parèt plis pase ven fwa lan tèks la. Malgre li leve lan pran kou, malgre li kontinye ap pran kou, li pa janm aksepte vyolans tankou yon bagay ki nòmal. Li fè yon remiz an kesyon sistèm inegalite sosyete a etabli pou kenbe fanm ak tifi ann otaj. Dayè, si l ka rive poze kesyon sa yo se deja yon fòm rezistans. Karaktè rebèl sa a fè li admire yon fanm ki rele Alin. Alin se yon fanm debouya ki gen senk pitit k ap etidye Ayiti kou aletranje. Yon fanm ki pa ret ak gason, ki pa pèmèt gason maspinen l ; yon fanm ki koupe fache ak legliz paske legliz se yon enstitisyon ki sipòte sistèm alyenasyon fanm lan. Kidonk yon fanm ki konn sa l vle, ki pa bese tèt devan otorite gason se pa fanm ki mache legliz. Kòmkidire legliz yo fè fanm tounen zonbi.\nSe desizyon pou l pa sèvi restavèk gason, ki vin fè Wozi chwazi renmen ak yon fanm parèy li, yon fransèz ki t ap pral pati avè l. Malerezman pou li, fi sa a mouri nan yon aksidan machin san li pa gentan fè Wozi pati.\n\nPoudayè sosyete a konsidere fanm ki gen fòs karaktè pou l fè sa l vle, kòm yon menas: yon moun ki vin retire otorite lan men gason, ki vin chamje lòd bagay yo. Fanm yo patisipe nan fè abi a tou. Non sèlman yo asepte abi, yo ankouraje gason abize madanm yo. Dèfwa yo fòse pitit fi yo antre nan de seri relasyon k ap pete fyèl yo epi si ptit la reyaji, se li yo blame. Anreyalite, medam yo se yon ekip viktim ki repwodui menm sa yo fin andire yo. Yo sèvi garan repwodiksyon sistèm sa a. Se yon moun konsa manman Wozi ye.\n\nYon gason rale baton l li bat madanm li, premye moun ki pou aplodi, ki pou di mouche a byen bat li se yon fanm parèy li. (p. 108)\n\nPèsonaj Wozi a se yon fanm modèn, ki asime tèt li, ki pa pè reyaksyon ak refleksyon moun. Li pa kache eksperyans li fè lè lamizè pouse li antre nan pwostitisyon.\n\nSou kesyon rapò fanm ak fanm, Wozi montre kouman fanm konn sipòte fanm parèy yo tou. Mennaj li Anjelina te konprann li. Prizonye fanm yo ede l lan prizon an apre li te touye Pablo. Yon ekip medam, nan yon jès solidarite pandan jijman l lan, vin kanpe nan lakou tribinal la.", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Relijyon, kilti ak tradisyon\n\nDepi lan premye chapit la pèsonaj prensipal la fè n wè kouman depi nan legliz, ak kout vèsè Labib, yo fè fanm yo konnen se restavèk gason yo ye. Se rezon sa ki fè pè, pastè, minis, prezidan ak majistra bat madanm yo jan yo vle. Bat fanm tounen yon bagay nomal.\n\nDepi yon fanm ta chwazi dezobeyi oubyen leve vwa l pi wo pase mari l, baton met pye. Yo di fanm sa wondonmon, se yon revolisyonè, yon feminis. (pp. 10-11)\n\nPandan papa Wozi ap mache bat kòk, vann lotri, manman l li menm, ap rele beniswa letènèl ! Tout vi madanm lan se fè volonte pastè, mache legliz. Yon legliz paspouki paske si yon moun pa mache nan legliz la, si l pa pataje relijyon yo, yo pap menm chante antèman l. Yon manman (yon sè legliz) maspinen pitit li, epi li kraze yon asyèt fayans lan tèt li onon de Jezi. Menm sè legliz sa a, fòse pitit la pran yon gason paske misye okipe kay yo, ba yo manje, peye lekòl.\n\nMenmjan chante nou te mansyone pi wo a antre nan kilti nou, se menmjan ofri yon moun yon tas kafe lè l vin rann nou vizit, fè pati tradisyon nou. Mouvman antre nan kilti nou. Gen anpil mouvman k ap fèt nan liv la: mouvman kò yo; mouvman baton moun ap voye; mouvman vwayaj, deplasman; mouvman fèy bwa yo k ap fè laplanch nan men van an; mouvman moun k ap danse anba kou, elatriye. Lè Wozi pral monte moto pou l al lakay li, apre l fin bwè de kou tafya, li balanse. Lè y ap pote sèkèy papa l la, sèkèy la balanse. Lakay nou, lè yon moun mouri, li nòmal pou moun kriye, pran kriz osnon fè rèl, lage kò yo atè tankou moun yo lage kò yo atè nan antèman papa Wozi. Lè yon moun aprann yon move nouvèl, li konn fè rèl, lage kò l atè tou. Manman Wozi bat li jis li lage kò l atè. Lan peyi n, doulè, lapenn tounen koregrafi. Lè konsa moun yo danse tout dans. Nou pa konn si se gede osnon ibo. Yo lage kò yo atè, yo woule. Se konsa vyolans lan vin sou fòm yon dans ki fè Wozi fè tout kalite piwèt, balanse adwat agoch, woule atè, tonbe. Se pa san rezon tout metafò sa yo sou « tonbe, lage kò atè ». Non sèlman li antre lan kilti yo, men tou, pwa tradisyon yo ak fado konvansyon yo lou anpil. Moun yo pliye, yo tonbe. Se konsa yo eksprime doulè yo.\n\nGen moman akalmi kote pèsonaj prensipal la admire lanati, pwezire sou lanati. Gen lòt fwa li kritike tout bon abitid, bon koutim nou fin pèdi nan peyi a:\n\nOu sonje bagay yo te konn rele kòve a? Moun pat konn peye pou eskwad sakle ni fè jaden pou yo. Tout moun nan katye a te mete ansanm. Jodi a yo travay jaden pa w, apre demen ou vin remèt jounen an. […] Timoun menm pa nan tire kont ankò, ni teke mab, woule sèk, bouyi toupi. (p. 33)\n\nDinamik kiltirèl ant gwoup sosyal yo pèdi fòs lè lòt koutim ki sot deyò pran plis plas lan sen yo e sa rive lè konfyans osnon antant lan gwoup la febli. Men, kilti a pa rete sèlman lan nivo fè kòve, woule sèk, tire kont, li prezante l tou sou fòm yon seri koutim grandèt yo kenbe, ki pèmèt yo fè on vyolans (pafwa senbolik) sou yon gwoup minoritè y ap domine. Klas minoritè sa a souvan konplis nan mezavanti li paske li pa konprann li sou dominasyon gwoup majoritè a. Li aksepte tout sa gwoup sa a ba l kòm koutim : yon koutim altere lè li gen rapò fòs ladan l, lè li gen rapò dominasyon ladan l.", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Metafò ak pwezi\n\nLòt bote woman an, se kantite metafò ak pwezi ki simaye ladan l.\n\n«Lapli pase li dezabiye Pòtoprens. Li mete l toutouni.» (p. 39) Otè a kreye yon metafò kote lapli a reprezante gwo evenman ki pase nan lavi Wozi, ki lage l de bra balan. Menm jan manmzèl mete l toutouni lè li ouvri kè l ban nou, rakonte n istwa vi li.\n« Sou Granri a, je m ban m kantite jenn tigason ak tifi ki gwòs. Yo pa gen jou ni dat pou yo akouche paske se pou lamizè yo gwòs. » (p. 39) La a, otè a antre nan reyalite kotidyen an, ak yon enonse pou l fè yon kout bèk sou sitiyasyon politik la. Si yo gwòs pou lamizè, yo pa gen dat ni jou pou y akouche, sa vle di pa gen garanti ni kilè ni si lamizè ap janm fini.\n\nNan pwochen sitasyon an, otè a fè yon bèl travay sou plan langaj ak imajinè anndan tèks la:\n\n«Ti gason an pa okipe pèsonn li kontinye ap ponmennen rèv li. Achte rèv paske si m pa vann mwen pap manje. Ti frè m pap manje. Ti sè m pa pral lekòl. Rèv tonbe nan likidasyon sa pa enterese pèson. Rèv rete nan laye nan men mèt li sou konn doub blan ki mouri nan jwèt domino. Rèv yo chòv.» (p. 39) Sa se youn lan pwoz ki nan tèks la. Yon kout penso imajinè a ki rale lektè a nan yon operasyon abstrè lespri a. Li gen de fas: yon kote li montre vyolans doulè ap fè sou ti gason an, e se anpil aliterasyon an k, p, t ki ladan l yo ki fè nou wè sa; yon lòt kote ide rèv la pote yon dousè nan soufrans li. La a se pakèt son m, n yo ki ede nou detèmine sa.\n\nLi klè jennfi ki ekri woman sa a, se yon moun ki gen yon bèl metriz plim li e ki chwazi itilize talan sa a pou l fè lalimyè sou yon ekip pwoblèm sosyal fanm ap konfwonte. Fédia Stanislas itilize yon apwòch feminis pou l ouvri zèl li, fè tout fanm konprann lonn ki lonnen libète yo se nan men yo li ye. Tout liv la se yon demach konpreyansyon Wozi fè atravè kesyonman li. Li itilize lapawoli pou l libere l de yon bann prejije sosyal, pou l di tout lòt fanm yo gen dwa pou yo viv byen, yo gen dwa pran pozisyon kont vyolans. Menmsi yo kondane li a vi poutèt li touye Pablo, li rive jwenn yon lòt fòm libète paske li libere konsyans li, li wete baboukèt sistèm lan met nan bouch fanm.\n\nYon bagay ki pa fè sans ditou, se gwo atik an franse Ayisyen ekri sou Konfidans. Gen yon mesaj klè otè a vle fè pase lè li fè chwa ekri nan lang tout ayisyen pale. Moun yo li liv la, yo konprann li byenpwòp. Poutan, yo manche bwa franse yo byen long pou yo ekri atik sou li. Kòmsi yo pa konn pale kreyòl. Kòmsi yo pa konn ekri kreyòl.\n\nMwen konprann sosyete a enfliyanse fason moun entèprete liv yo li, anpi chak moun gen istwa pèsonèl li ki fòmate entèpretasyon lekti li fè. Kilti konn fè moun deside sò yon liv san yo pa li l, menmjan pouvwa yon gwoup moun genyen konn fè yo kondane yon liv tou : pouvwa laprès, pouvwa editè, pouvwa legliz ki ka di se pawòl satan ki nan liv la, elatriye. Se pou sa gen yon ekip mesye ki toujou ap fè bèl analiz tout liv ki soti, silans yo fè sou Konfidans lan pa etone m. Se yon liv ki privilejye libète, e kote ki gen libète, sosyete patriyakal matchis la pap bay jarèt ni yo pap aplodi. Menmjan pèsonaj prensipal la di li : sa pa t ap etone m nonplis si m ta wè gen fanm ki choute pi fò sou liv sa a.", "description": null, "domain": "poetry-site", "date": "2025-11-11 17:45:33", "url": null, "image_url": null}
{"text": "Gen defwa m sonje w -\n\nMwen reve m wè zye m tounen yon lak\nEpi m ap naje ladan l\nMwen vire gade w\nYon toudisman pran m\nMwen wè sèt zetwal\nToubouyon w pran m, li vire m tounen\nLi pote m bò antounwa l epi l vale m\n\nGen defwa m sonje w\nMwen sonje souri Mona Lisa\nMen kout kreyon Davinci sa a pa ka wè la\nMwen wè w an dirèk\nGen defwa m gade w\nMwen santi m ta voye\nSatelit mwen nan planèt ou\nPou al keyi zetwal lanmou pote ban mwen\n\nGen defwa m sonje w\nMwen wè se nan planèt ou menm m ta al viv\nPou respire yon lòt lè, pran yon lòt sansasyon\nGen defwa lè m pran sant flè w\nNan sezon prentan\nKòlè m monte m\nMwen santi se myèl mwen m ta voye souse l\nPou vin met siwo sou gato m.\n\n(Emmanuel W. Védrine)\nkoleksyon: Koze lanmou II", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Jimnastik Politik\n\nPolitik tonbe leve\nPolitik woule m debò\nReyinyon monte desann lachanm\nBèl tilititi konstitisyonèl\nDiskou blòf\nOnondipè pou pèp\nEnsiswatil pou magouyè\nReyinyon monte desann\nPou pèp kontinye ap tann\nJiskaske l fin tounen pwatann\nLo kontinye ap anpile:\nLo E-A\nLo N-I\nLakonstitisyon di\nPolitik 2 je pete\nPolitik pou pèp pa janm mache\nPolitik k ap fè pèp dòmi\nKòmsi se malad y anestezi\nMagouyè ap fè move piwèt\nPou jwe vye jwèt\nLanjelis bare magouyè\nPèp kòmanse wè klè\nMenmsi l pa ka li\nMenmsi l pa ka ekri\nMagouyè ap pale fransè\nNan palè\nY ap pale de demokrasi\nBisuit rasi\nPou fè pèp dòmi\nPanzouyis Trant Septanm\nK ap fè negosyasyon magouy\nMagouyè ki panse\nPèp pa wè klè\nNan jwèt kachkach liben\nLago, bijou\nLago fini al bouche\nMwen kenbe w\nSe tou pa w\nAl kache.\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Jou pa ou\n\nLemonn te kontan yè\nPaske se te lavèy anivèsè ou\nLemonn kontan jodi a\nPaske ou te fèt jou sa a\nSe sa k fè y ap selebre konsa\nEpi koudyay sa a va kontinye chak jou\nSot lendi rive dimanch\nPou kontinye fete jou espesyal sa a\nBòn anivèsè\nJodi a!\n\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kandida dan Griyen\n\nMesye Kandida Dan Griyen frè m yo, bonjou!\nMwen jis fè yon ti parèt pou mwen salye nou\nMwen konn nou tout se pitit Ayiti Toma\nNou konnen tou pa gen okenn manti nan sa\nKèk kesyon pou Kandida Dan Griyen nou yo:\nNou gen kèk plan pou pèp gade sa k ladan yo?\nSa n fè deja nan sosyete a pou kwè nou?\nKisa nou fè deja pou pèp la vote nou?\n\nEkip Kandida Dan Griyen n yo Ayiti\nMesye, pran konsyans tray peyi a ap sibi!\nNou bouke ak diskou zewo fot an franse\nKisa n pral fè pou Ayiti ka avanse?\n\nMesye, Ekip Kandida Dan Griyen frè n yo,\nMen pataje ak nou plan devlopman ou yo\nKisa n pral fè pou met agrikilti sou pye,\nKreye travay, sekirite, bay moun manje?\n\n(E. W. VEDRINE, oktòb 2005)\nkoleksyon: «Kri pou liberasyon»", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kandida dwategoch\n\nFwa sa a nan listwa, kandida fè mikalaw\nYo kale kou dyondyon apre yon Move Tan\nEpi, parèt sou divès fòm, w a blofè pa w!\nTout ap resite yon sèl grenn priyè: chanjman\n\nGras a Tonton Sam, anpil ladan yo kontan\nTanpèt Mwa Fevriye a pou vin nan kous la\nMen anpil pa wè danje k blayi pi devan\nPou kenbe Ayiti pou li pa fè yon pa\n\nApre pèp pran nan blòf malere Doktè, Pè\nYon Gwoup Nimewo Radòt ap manipile.\nAnpil moun panse vote Milyonè Blofè\nSan mande sa yo te fè avan pou ede\n\nPèsonn pa konn vrèman sou ki bit yo kanpe:\nSa k parèt Endistriyalis Nasyonalis,\nSa k ap tann benediksyon Peyi Etwale,\nPastè k gen w sèl pwogram: Ayiti Se Pou Kris\n\nE. W. Védrine\n31 out 2005\nKoleksyon: «Kri pou liberasyon»", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kandida lamayòt\n\nKandida, gade! Mwen pa pè w, se moun ou ye\nSe poko epòk kanaval epi w maske!\nAl demaske tande pou pèp la kapab wè w!\nVin pale dirèk avèk pèp la pou l sa kwè w\n\nKandida, gade! Mwen pa pè w, se moun ou ye\nOu pa lougawou, pouki w pè montre sa w ye?\nPoukisa ou oblije ap sere figi?\nDemaske w non, se jodi kanaval fini!\n\nKandida, gade! Mwen pa pè w, se moun ou ye\nOu byen konnen nou tout se Ayisyen nou ye\nVin di mwen tout sa ou genyen nan dyakout ou,\nKi sòt de pwojè ou genyen pou peyi nou\n\nKandida, ke ou te yon Milyonè Blofè,\nEndistriyalis, Politològ, Tafyatè,\nPastè oubyen Politisyen Rat Do Kale\nGade! Mwen pa pè w, mwen konnen kilès ou ye\n\nE. W. VEDRINE\n2 sept. 2005\nKoleksyon: Kri pou liberasyon", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kat lèt -\n\nAmou egsiste epi li gen fòs.\nAmou se yon bagay ke moun pa dwe badnen avè l.\nKijan nou ta defini l?\nPou Voltè, se yon bagay natirèl ke imajinasyon bwode.\nPou Shekspi, se yon lafimen ki fèt pa vapè soupi.\nPou Getè, se sèl bagay ki endispansab nan lemonn.\nPou mwen, se sèlman kat lèt men ki pi enpòtan\nnan alfabè women an.\n\nKi definisyon ki pi bon?\nFòs sa a depase definisyon sa yo.\nEgzistans ak fòs amou\nSe yon bagay ke moun pa ka esplike.\n\nEmmanuel W. Védrine\n(Collection: Un stylo international)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kè m ak ou menm\n\nNan chimen lavi\nMwen kontre ak yon moun\nYon moun ki fè kè m palpite\nYon moun ki fè m pa ka dòmi\nM pa konn kijan pou m esplike sa …\nPetèt se souri l\nFason l pale ak mwen\nOubyen pasyans mwen genyen\nPaske m renmen l\nPetèt se fason l esprime santiman l\nOubyen pasyans mwen genyen\nPaske m renmen l\nPetèt se fason l esprime santiman l\nOubyen eklè je l\nLè l ap pale ak mwen\nMoun sa a se ou menm,\nYon moun kin an fon kè m.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kilè w ap retounen?\n\nOu kite m san okenn souvni,\nou kite m san yon ti bo\nFason ou konpòte ou\nban m lapenn\nak tristès\nOu kite m pou kò m\nepi ou fè m rete ap tann\nKounyeya, ou tankou yon zwazo\nk ap vole nan syèl la\nsan okenn nich\nSa k pase ou pitit?\nkote pwomès ou yo?\nDi m sa k pase,\nkilè w ap retounen?\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kisa ou ye? -\n\nKisa ou ye? Ou konnen kisa ou ye.\nÈske se fason ou parèt nan je moun\nPou yo konnen kisa ou ye?\nÈske se sa yo di de ou\nPou konnen kisa ou ye?\n\nGen de fwa mwen bay de kout ri, kwe kwe\nLè yo pran yon moun pou sa li pa ye.\nKonbyen fot nou fè jan nou jije moun pafwa?\nOu ka wè jan yon moun abiye men ou pa ka wè kè l.\n\nKisa ou ye? Èske se sosyete a ki pou pòtre ou?\nKijan ou fè pòtre sosyete a?\nKisa ou ka bay pou chanje vizaj lemonn?\nÈske se paspò ou ki di sa ou ye?\nDi m kisa ou ye epi nou chak ka pote\nYon pyè nan rekonstriksyon monn lan.\n\nEmmanuel W. Védrine\n(Collection: Un stylo international)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Koudeta nan lakou Ayiti\n\nKoudeta Ayiti, peyi soudevlope\nSe plis pwoblèm pou demokrasi pa mache\nSe tèrè ki monte tansyon popilasyon,\nToujou nan avantay zòt pou esplòtasyon\n\nTanzantan siklòn politik fè balizay:\nSètadi diktati, koudeta, dechoukay\nPolitisyen opòtinis yo renmen sa\nPou eseye pran woulib monte sou pouvwa\n\nAla traka pou peyi Ayiti Cheri!\nMove nouvèl pou cheve nan tèt tresayi\nManipilasyon pou lajan fè san koule\nToujou pou kontinye plè peyi devlope\n\nNou wè gouvènman vini gouvènman ale\nZòt telegide yon bann move kò ame\nK ap chire pit ant frè ak frè pou pran pouvwa\nYon teknik pou Ayiti pa janm fè yon pa.\n\n(E. W. VEDRINE)\nkoleksyon: Kri pou liberasyon", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Koutba\n\nYon blofè\nDyòl bòkyè\nT ap file yon ti kòmè\nSe te yon tifi serye\nKe tout mount e respekte nan yon ti katye\nBlofè a monte desann dèyè ti kòmè\nPou l wè sa l ka fè\nFinalman yo vin renmen\nApre yo fin byen\nLi voye mande pou tifi\nKote paran li\nBèl fè organize\nApre fyansay vin met pye.\nLi voye òfèv vin pran mezi dwèt fi\nTifi tèlman kontan li  ri\nMisye pase plizyè kote ak manpzèl\nPou bay yon avalwa sou mèb ki bèl\nBòs la di l apre twa tout bagay ap pare\nManmzèl kontan, li wè se se tout bon vre.\nKounyeya li resi bay nèg limyè vèt pou l ale\nAy! Misye vin jwenn tout sa l t ap chèche.\nTwa mwa vin rive\nTi lezanj lan pase kote bòs pou l tyeke\nBòs la di misye te pase pran lajan l\nDepi lè a li pa janm wè van l.\nTifi a sezi\nLi pa t janm konn si nèg la te pati.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Ki kote Ayiti ye?\n\nNan gran ventyèm syèk,\nYo poze m kesyon sa a.\nGen moun sou latè\nKi poko janm konnen nou.\n \nMalgre yo konsidere n Jwif Eran,\nNou genyen yon santiman.\nAyisyen, yo met tout chay sou do nou\nNan kontinan sa a?\n \nReveye Ayisyen!\nNan gran ventyèm syèk w ap dòmi.\nOu te konn leve\nAnvan kòk chante\nReveye, sole leve!\n \n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kote m te fèt\n\nMwen ta ka fèt lòt kote nan Amerik la:\nAmerikdinò\nOubyen\nAmerikdisid\nMwen ta ka fèt tou an Afrik,\nEwòp oubyen Azi\nMen mwen fèt Ayiti.\nYon tè ki gen yon istwa byen long\nYon istwa ki toujou nan tèt mwen\nYon kote mwen kòmanse respire,\nKote mwen kòmanse obsève\nSa moun sou latè bezwen…\n\n(Emmanuel W. Vedrine)\nKoleksyon: “Kri pou liberasyon\"", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kote kochon kreyòl nou yo?\n\nZòt soti kote l soti, vin\nDi nou yo gen lafyèv Pòsin\nYon konbinezon matyavèl\nPou peyizan, move nouvèl.\n\nYo ban nou kochon grimèl yo\nPou n toujou rete esklav yo\nSe vre yo di n analfabèt\nMen nou konnen ke nou pa bèt.\n\n(Emmanuel W. Vedrine)\nKoleksyon : \"Kri pou liberasyon\"", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Koudeta nan peyi sivilize\n\nKoudeta peyi sivilize, gwo koze!\nTout kote nan lemonn branche pou obsève\nLatwoublay blayi nan yon kokenn eleksyon\nKi pral potomitan anndan tout desizyon.\n\nYon siklòn politik balize Florida\nBilten Papiyon gentan vin pou gate sa\nBatay legal pou rekontaj vot yo pete\nBagay yo mele kay Tonton Sam tout bon vre!\n\nGwo koze, koudeta peyi sivilize\nPèp ki pa te byen vote ap rele anmwe\nRezilta eleksyon sa a dire bon bout tan\nPoudi pa ta gen magouy pou koupe devan?\n\nLobo pete devan grenn je lemonn antye\nLeson tounèf pou ti peyi soudevlope\nKokenn batay ant kandida pou pran pouvwa.\nAla tray, demokrasi tonbe nan koma!\n\n(© Emmanuel W. Védrine)\nkoleksyon: Kri Pou Liberasyon\nnovanm 2000", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kowalisyon pou eleksyon\n\nPoukisa kowalisyon lavèy eleksyon?\nMalgre sa montre vre ide pou yon inyon\nMen poukisa l pa t janm fèt depi byen lontan\nPou te travay tèt ansanm pou vrè devlopman?\nKowalisyon bon paske linyon fè lafòs\nLè l pa vle di estrateji pou jwenn gwo pòs.\nSe vre, nou bezwen tètkole pou devlopman,\nEstrateji pou Ayiti ta fè avan\n\nDesalin te gen rezon fè kowalisyon\nAk ide pou te kwape kolon machwè won\nYon tètkole tou pou te kreye yon patri,\nYon peyi pou viv lib ki rele Ayiti\n\nDepi desanzan nèg ap goumen pou pouvwa\nYo bon nan fè kowalisyon pou koudeta\nOlye yo ta monte konbit pou devlopman\nSèl vrè mwayen pou Ayiti ka fè avan\n\nE. W. VEDRINE\nKoleksyon: «Kri pou liberasyon»\ndesanm 2005", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Kreyòl, Fransè, Anglè: kilès ki towo a Ayiti?\n\nSe kreyòl ki towo a.\nMen ki lang ki towo a?\nSe kreyòl ki towo a.  \n\nLè m ap pale kreyòl,\nKreyòl rele m pa m.\nLè m ap pale ak pèp la,\nSe kreyòl mwen pale.  \n\nO kilès ki towo a?\nSe kreyòl ki towo a\nM mande kilès ki towo a?\nWi, se kreyòl ki towo a .", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lafrechè -\n\nYon dam byen anfòm ap fè vayevyen\nYon samdi swa nan zòn Mache Anba\nDepi dezèdtan l ap paweze la\nL ap chache lavi anba magazen\n\nKamyonèt Site rete pou pran li\nLi pa monte pase l pa pasaje\nMache fè l swe tankou pitit Bouki\nPodyab, e dat lwaye pa lwen rive\n\nTwa timoun pou bay manje, abiye\nLekòl pou peye ak liv pou achte\nNan yon peyi kote pa gen travay\nMetye lafrechè egal esklavay\n\nLè yon ti lafrechè ap paweze\nPa konprann se pa li jis ap make\nSe yon nesesite k pouse l fè sa\nSe pa pou plezi l ap taye banda.\n\n(Emmanuel W. Vedrine)\nkoleksyon: \"Kri pou liberasyon\"", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lago ak lamou\n\nLi rele lago\nMwen rele bijou\nEpi l di lago fini, al bouche.\nMwen pwonmennen chèche l tout kote:\nAnba, anwo, anlè, atè, lwen, pre …\nMwen pa fouti wè kote l kache.\nLè m resi wè m ap met men sou li\nTout san m tresayi:\nMwen espante\nKè m bat san rete\nMwen swe kou pitit kokobe.\nMwen rele: Lanmou! Lanmou!\nMoun ki tande kri m panse m fou.\nLè m resi kenbe l, li bèl,\nPi bèl pase lakansyèl\nMen, glise kou kalalou\nToujou yon jwèt lago bijou\nKi gen kouri, kenbe, lage, kache\nMwen reziyen m, mwen pran l jan l ye.\nPafwa m wè Lanmou nan rèv ap fè m filalang\nMen lè m mache sou li pou ba l sigo\nLi gen tan file rapido presto\nSe toujou yon jwèt marèl, yon lago.\nLè m pati dèyè l je klè\nLi file kou yon zeklè.\nLanmou son w jwèt lago bijou\nKi ka fè w fou si w pa pran tèt ou\n\nEmmanuel W. VEDRINE\nKoleksyon: «Koze lanmou II»\nHaiti en Marche, Vol.XXI, #34. Sept. 2007", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lago ak lavi -\n\nPafwa Lavi ban n payèt\nNou frape pye n atè pou fè wòklò\nApre n met de men nan machwè ap pouse katchil\nKòmkwa n vle rale bak tan pase\nPou ekzanminen dantan.\nTèlman panse n fè lakwobat,\nNou tanmen fè lago ak Lavi\nN al kache pou l pran n si l kapab\nKòmsi n ka ba l sigo tout bon.\nLi ri n kò pèdi jouktan l gen wòkèt\nPaske l wè lonnvi je n\nPa vize kou fizi kout,\nNou bliye si n se flèch palmis.\nAfòs nou reve,\nNou reve n vòlò peny Mètdlo\nNou menm reve n vòlò bonnèt Lakansyèl\nEpi n ap fè laviwonn pyebwa avè l\nKòmkidire n ka pati ak li\nPou wè dekiprevyen chans nou.\nMen ak tou sa,\nKafe n kontinye koule ak ma\nSe dlo n ap bwote nan paswa.\nNou tanmen kalonnen Lanmè\nKòmkwa se revanj n ap tire ak Lanati.\nNou mache bobis pou n moke Lavi\nMen l griyen trannde l lè l wè n pa konn danse\nNou panse n ka pase l nan rizib kòmkwa l mache bwete\nSan n pa menm gade si n mache drèt nou menm\nNou seye kase koub respè l\nPou krache kòlè n\nLi lage gonmbo cho nan plan men n\nEpi l rete tennfas\nSan l pa fè yon pa kita yon pa nago.\nLi jouk kale nawè l sou nou\nLè l wè n antchipwèt pou pran douvan\nKòmsi se wout nou konnen.\nNou pran pòz koupe fache ak li\nNou menm wè l kòm yon chimen nou pa renmen\nMen chwal nou al bouke kanmenm ladan.\n\nThe Creole Connection,Vol . IV, #III Issue XIV\nTranslated to English by Dr Anna Wexler (1998)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lago san kache\n\nMwen chita ap gade w la a\nTankou yon chat ki lemante yon rat\nTankou yon mantèg tou pre yon chat\nTankou yon papiyon tou pre yon lanp\nTankou yon zegwi tou pre yon leman\nW ap gade m\nM ap gade w\nOu konn sa m ap panse\nM konn sa w ap devine\nW ap fè jwèt lago avè m\nEpoutan w pa bouche\nM ap reve w\nEpoutan nawè m byen kale\nTankou je chat k ap kontwole rat\nOu sanble tèt koupe ak Choukoun\nJe w klere kou chandèl\nNòde w ap boulvèse lanmè m,\nYon van ki rann li makawon\nVag mwen monte de sèt wotè\nEpi… Epi w kontinye ap fè m filalang\nEpi… Epi anyen.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lang -\n\nKisa tout moun panse de lang?\nMwen renmen tande lòt lang depi timoun\nPaske m te kirye de lòt kilti.\nAk esperyans mwen, m wè kijan zouti sa a enpòtan.\nZouti sa a konekte ak grenn je m\nPou m ka kominike ak antouraj mwen.\nPoukisa m pa t pale tout lang sou latè\nPou m te ka kominike ak linivè?\n\nPou mwen pa gen lang ki pi bèl pase lòt\nPaske nou chak pale lang pa nou.\nSe yon zouti ki gen menm itilite\nKèlkeswa kote l fabrike.\n\nEmmanuel W. Védrine\n(Collection: Un stylo international)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lanmou se yon fri san sezon\n\nLi donnen nan epòk prentan\nLi fleri nan nenpòt sezon\nGen lè l donnen epòk ete\nGen lè l fleri epòk otòn\n\nSa depann de chans pou jwenn li\nDèfwa ou ka wè l lè ivè\nDèfwa ou wè l nan tout sezon\nSe yon fri ki donnen lè l vle.\n\n(Emmanuel W. Védrine)\nKoleksyon: Koze lanmou II,\nTi powèm ayisyen oktosilab", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lavèy 30 Septanm\n\nSyèl Ayiti Tonma an dèy\nPou plizyè santèn zetwal pitit li\nKi pral file.\nYo pral file,\nyo prale, yo pral disparèt.\nSyèl Ayiti Tonma tou nwa\nLavèy lanmò yon dal pitit li,\nYon dal ti inosan\nki pral pran wout\nPeyi Sanchapo\nLavèy 30 Septanm, syèl la sonb\nLalin nan pa klere\nAnpil zetwal koumanse ap balanse\nPou y al file\nAnpil kretyen vivan koumanse wè\nYon fènwè ki pral blayi\nSou yon peyi .\nLavèy 30 Septanm,\nMagouyè koumanse ri.\n\nTout panzouyis koumanse rejwi\nPou tout krim yo pral fè\nAnba syèl Ayiti Tonma:\nWouzi koumanse ap netwaye\nRevolvè koumanse ap chaje\nManchèt koumanse ap file.\nLavèy 30 Septanm\nTout gwo Ewo yo fache\nnan tonm yo\nDesalin kriye\nChalmayperal rele anmwe,\nYo tout move lè yo wè yo p ap\nka delivre Manman yo ki an danje\nLavèy Jou sa a.\nYon vye van koumanse soufle\nPou anonse\nyon move tan ki pral rive\nTout bèt yo tris\nPyebwa yo chagren\nYon vye tan maske\nLapli pral tonbe\nSan Lavalas pa desann\nLoray pral gwonde\nSan zèklè pa fèt\nSan inosan pral koule\nPou Ayiti ka libere\n\n(Emmanuel W. Védrine)\nKoleksyon: Kri pou liberasyon", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lavi se yon powèm -\n\nLavi se yon powèm\nBondye se yon powèt\nChak engredyan nan lanati\nSe yon vèr\nYon seri engredyan kouwè:\nNonm, fanm\nFòme yon rim enteryè\nDèfwa si chans ou kwaze on boubout\nSou chimen w\nEpi nan pale pale, nou gen w seri aspirasyon marasa\nSa rele: rim kwaze\nPi devan nan fè ti karès matyavèl,\nTi bo alawonnzenga\nSa rele: rim anbrase\nLè tout bagay vin fèt:\nYoun plis youn fè youn\nSa rele: rim antre mele\nLè lavi wòz kou tomat,\nN ap kontanple Lanati\nSa fè bèlte powèm nan\nMen lè bagay yo pa mache kòmsadwa,\nNou di: tonnè, ala powèm raz se Lavi!\n\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lavi -\n\nLavi se yon nechèl chaje ak kaka poul\nChak baro badijonnen rive jouk nan kou l\nSou chak baro yon moun mete pye l, li pantan\nLè l reyalize sa, li te gentan fin pran\n\nOu ka wè Lavi kòm on pantalon san fouk\nLè w ap kalkile kèk sitiyasyon malouk\nChak grenn moun fè esperyans pa yo nan Lavi,\nBagay ki pou ta fè w kriye men dèfwa w ri\n\nGen moun ki wè Lavi tankou yon gwo lekòl,\nYon linivè kote chak elèv jwe yon wòl\nYon vrè lekòl kote youn aprann nan men lòt\nSe sèl vrè lekòl ki pa genyen elèv sòt\n\nLavi se yon gwo liv tankou yon diksyonè\nKi defini prèske tout mo ki sou latè\nNou menm, elèv k ap sèvi tanzantan avè l,\nSe tanzantan n ap wè sekrè k kache dèyè l.\n\n(E. W. VEDRINE)\nKoleksyon: «Pwezi abstrè nan lang Ayisyen»", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lavoum pou yo !\n\nAla mechan lidè n yo mechan!\nyo pa respekte modòd zansèt yo\n\nAla sousou lidè n yo sousou!\ny ap respekte modòd zòt\npou kontinye toupizi yon pèp inosan\nk ap soufri depi digdantan\n\nAla vòlè lidè n yo vòlè!\nyo plen sak bidòl lajounen kou sole kouche\npou al sere aletranje\npandan pèp la ap tribiche anba Lavichè\nk ap fè malere moute Mòn Fòfyèl pa do\n\nAla blofè lidè n yo blofè!\nyo fè n tout kalte pwomès\npou eseye monte sou chèz boure a\npou al dodomeya\n\nAla kout memwa lidè n yo kout!\nyo manje manje bliye\nkou yo fin monte sou pouvwa\nyo di pèp la pran nan twa wa\nAla sanpidè lidè n yo sanpidè!\nyo pa fè anyen pou libere\npeyizan ayisyen ki esklav nan batèy,\nyo pa fè anyen pou zòt sispann lage chen\ndèyè Ayisyen\n\nAla mechan lidè n yo mechan\nlè yo kontinye kite pèp la grangou, analfabèt\nepoutan l pa bèt!\n\nAla kote gen lidè blofè sou latè,\nlidè k merite vekse an laten:\nlavoum, alolavoum\npou tout sa k met peyi a nan tyouboum!\n\n(© Emmanuel W. Védrine)\nThe Nations Tribune, August 1999\nKoleksyon: «Kri pou liberasyon»", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lè Ayiti te Ayiti -\n\nLè Ayiti te Ayiti,\nYo te rele l “La Perle des Antilles”\nLè Ayiti te Ayiti, yo te konn respekte Ayisyen.\nLè Ayiti te Ayiti,\nReken yo pa t konn fete.\nLè Ayiti te Ayiti,\nAyisyen te ti prens aletranje.\nLè Ayiti te Ayiti,\nZòt te konn sezi\nYo pa t konn meprize n\nYo te konn respekte n.\nLè nou al lòt bò dlo,\nNou pa t konn pran ti bato\nPou al peri nan dlo.\nTout kote n pase yo te konn bat bravo.\nLè Ayiti te Ayiti,\nAyiti Cheri te bèl nègès\nLi pa t mèg\nMen l te gen ti grès.\nLè Ayiti te Ayiti,\nMoun te konn al Bisantnè\nPou al pran ti lè.\nLè Ayiti te Ayiti,\nYo te konn rele n\nPremye Nwa ki trase chemen libète,\nPremye Nwa ki konjige vèb libere,\nPremye Nwa\nKi pote laviktwa\nNan batay pou libète,\nPèp Nwa ki bwòdè\nKi mache tèt anlè.\nLè Ayiti te Ayiti,\nAyisyen pa t konn pati\nAl pran imilyasyon lòt peyi.\n\n(Emmanuel W. Vedrine)\nKoleksyon: “Kri pou liberasyon)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lè fanm lakay damou\n\nLè yon fanm lakay damou pou ou\nManmzèl ka vin fou\nPafwa l pa di w sa\nMen l ap di yon bon zanmi l sa\n\nLè yon fanm lakay damou\nAnpil fwa se yon vrè amou\nLi pa bezwen konnen si dèyè w chire\nLi tankou yon je pete\n\nAnpil fwa se pa yon enterè l ap chèche\nSe ka yon bagay nan ou li apresye\nLi ka vle suiv ou toupatou\nPaske l reyèlman damou\n\nL ap fè nenpòt sakrifis ou mande\nLi pral nenpòt kote ou vle\nSitèlman l damou,\nLi vin trè jalou.\n\nEmmanuel W. Védrine\nKoleksyon: Koze lanmou I", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lè m te fèk rankontre w\n\nMwen sonje w t ap li yon roman\nLè m te fèk rankontre w\nMwen sonje souri kit e nan figi w\nOu te kanpe nan w estasyon tren\nByen dyanm kou Anakawona\nDrèt kou Lakrètapyewo\nMwen te ka li lanmou nan figi ou jou sa a\nTèt mwen te grate m\nTout kò m t ap pike m\nVant mwen te kòmanse bouyi\nMwen santi m t ap tranble\nCheve m tresayi\nMwen pat gen okenn ide de ou\nSe pa sa k te enterese m tou\nMwen jis t ap gade\nMwen jis t ap obsève\nMwen jis t ap eseye devine\nSa ke w t ap panse\nM sonje premye mo m te di ou\nM pa bliye ti souri ou\nM pa bliye ti konvèsasyon nou te fè\nMalgre nou pa t gen anpil lè\nM pa ka bliye premye envitasyon an\nPou n te ka pase yon ti moman\nDyaloge youn ak lòt\nYon fason pou youn te rive konn lòt.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lè tout Ayisyen va pran konsyans\n\nLè Ayisyen va reyalize ke blan ap fè yo fè tenten pou divize yo depi digdantan,\nLè yo va reyalize ke blan divize yo yon fason pou toujou kontwole yo,\nLè yo va di blan lavoum ou mèt ban m milyonven mwen p ap touye frè m pou ou,\nLè yo va reyalize derespekte dwa moun p ap mennen Ayiti oken kote,\nLè yo va reyalize anbisyon pouvwa fè Ayiti fè yon bak desanzan,\nLè yo va reyalize batay pou pouvwa p ap mennen Ayiti oken kote,\nLè yo va reyalize anpil lidè k ap pale pa ka menm solisyone yon ti pwoblèm elektrisite,\n\nLè yo va reyalize egoyis p ap mennen Ayiti oken kote,\nLè yo va reyalize envite blan vin okipe yo soudevlope Ayiti,\nLè yo va reyalize ke tout Ayisyen dwe konn li ak ekri gratis ti cheri,\nLè yo va reyalize fò yo aprann ede youn lòt,\nLè yo va reyalize fò yo aprann envesti,\nLè yo va reyalize fò yo aprann kreye,\nLè yo va reyalize fò yo aprann plante,\nLè yo va reyalize fò yo aprann pwodui pa sèlman konsome,\nLè yo va reyalize fò yo aprann travay pou devlope kominote,\nLè yo va reyalize fò yo aprann rebwaze,\nLè yo va reyalize grate santi pa bay men se metye parese,\nLè yo va reyalize yo chak dwe fè yon bagay pozitif pou ede Ayiti vanse,\nLè yo va reyalize kijan zòt ap pase yo nan tenten paske yo pa ka fè anyen,\nLè yo va reyalize koudeta pasipala pa janm regle anyen pou Ayiti,\nLè yo va reyalize koupe tèt youn lòt jete nan ravin se babari,\nLè yo va reyalize lonje kwi devan blan tout tan p ap devlope peyi,\nLè yo va reyalize mo demokrasi a kisa li vle di,\nLè yo va reyalize mo lidèchip la kisa li ye,\nLè yo va reyalize nou bezwen lopital klinik ak pwogram sante tout kote,\nLè yo va reyalize nou bezwen bonjan pwogram agrikilti pou Ayiti devlope,\nLè yo va reyalize nou bezwen bonjan wout pou konekte tout Ayiti,\nLè yo va reyalize nou bezwen lekòl gratis ti cheri nan tout rakwen n ale,\nLè yo va reyalize nou bezwen lekòl teknik pou jèn Ayisyen aprann metye,\nLè yo va reyalize nou bezwen lekòl pratik ki p ap soudevlope mantalite,\nLè yo va reyalize Ayiti inonde ak mechanste, Bondye fache,\nLè yo va reyalize prejije sosyal fè Ayiti fè bak olye li avanse,\nLè yo va reyalize prizkonsyans se yon medikaman ke tout Ayisyen dwe pran,\nLè yo va reyalize se pa ni kapitalis kominis maksis nasyonalis sosyalis teworis k ap sove Ayiti,\nLè yo va reyalize se pa oken pati politik ki pral libere Ayiti,\nLè yo va reyalize sekrè devlopman Ayiti se nan travay ansanm ak travay di sa ye,\nLè yo va reyalize solisyon Ayiti se pa nan batay youn kont lòt pou pran pouvwa sa rete,\n\nLè yo va reyalize travay ansanm nan lapè lanmou respè youn pou lòt se kle siksè,\nLè yo va reyalize viv nan blòf p ap mennen Ayiti oken kote,\nLè yo va reyalize yon dal pati politik pèpè se ONG koukouy k ap klere pou je,\nLè yo va sispann abize esplwate maspinen meprize pile souse sa ki anba,\nLè lidè ki sou pouvwa va kòmanse respekte lalwa e fè moun pratike sa,\nLè tout moun ki di yo se lidè va fè pwogram pou eklere pèp ayisyen ki nan fènwa,\nLè tout lidè va aprann pèp ayisyen konsève olye yo dechouke sa yo bezwen,\nLè respè dwa moun p ap vle di respekte dwèt moun men respekte tout moun,\nLè tout Ayisyen va sispann rejte kilti ak bagay ki fèt lakay pou vin fyè de tèt yo,\nLè tout va reyalize reyalite sa yo y a va pran konsyans ke solisyon peyi a se\nnan men yo sèlman li ye epi yo va deside nan ki direksyon yo vle ale\nsi yo ta renmen Ayiti devlope tout bon vre.\n\nE. W. VEDRINE\nKoleksyon: Kri pou liberasyon", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lidè Ayiti bezwen an\n\nYoun ki ka kreye yon atmosfè pou sekirite blayi tribòbabò\nnan peyi a,\nYoun ki ka gen dyalòg ak pèp la tanzantan,\nYoun ki ka fè pèp Ayisyen fyè de tèt yo,\nYoun ki ka antann li ak plizyè pati,\nYoun ki sousye de kreyasyon wout, lopital, klinik, lekòl atravè peyi a,\nYoun ki sousye de edikasyon, pwogram alfabetizasyon pou tout moun tribòbabò nan peyi a,\nYoun ki sousye de peyizan e ki eseye rezoud pwoblèm yo,\nYoun ki sousye de lajenès e ki vle kreye pwogram pou yo,\nYoun ki sousye de destriksyon anviwonnman an,\nYoun ki pa abize dwazimen nan avantaj li pou kontwole pouvwa,\nYoun ki pa kwè nan sakrifis imen pou kenbe pouvwa,\nYoun ki p ap pèsekite moun pou kritik yo ak kwayans yo,\nYoun ki pa wè pouvwa kòm fason pou anrichi rapidman,\nYoun ki pa wè pouvwa kòm opòtinite pou bay zanmi djòb,\nYoun ki pa itilize konstitisyon an kòm papye ijyenik,\nYoun ki gen yon bèl plan pou devlopman Ayiti,\nYoun ki gen nan tèt li pwojè enfrastrikti de baz pou peyi a,\nYoun ki gen valè moral,\nYoun ki pa yon diktatè men yon bon lidè,\nYoun ki pa yon popetwèl ki la pou sèvi enterè kèk peyi etranje men ki se yon bon diplomat ki ka pale e tande pou wè sa k bon pou\nAyiti,\nYoun ki ouvè a vrè dyalòg,\nYoun ki fyè de fanm nou yo e ki eseye fè yon bagay pou chanje sitiyasyon yo,\nYoun ki konn kijan pou jere pouvwa olye li abize l,\nYoun ki konn istwa ak kilti peyi a epi itilize konesans sa a nan\nbenefis pèp la,\nYoun ki respekte lalwa e ki fè moun obeyi lalwa,\nYoun ki respekte dwa chak sitwayen,\nYoun ki wè enpòtans yon vrè pwogram agrikilti pou ka dekouraje migrasyon ilegal peyizan nou yo,\nYoun ki wè enpòtans dyaspora a epi ki kreye chanèl pou Ayiti benefisye toutbon de sous sa a ki pa esplwate,\nYoun ki panse rete nan peyi a apre manda l bout dekwa pou l sèvi lidè annapre yo konseye,\nYoun ki konprann bezwen peyi a nan tout sans e k ap fè maksimòm\ntravay pou fè fas a yo,\nYoun ki valorize edikasyon nan tout sans kòm kle devlopman pou Ayiti,\nYoun ki valorize resous imèn e ki kòmanse pran avantaj de sa pou\nbenefisye peyi a,\nYoun ki montre yon lidèchip ki ka sèvi kòm modèl pou lidè demen yo,\nYoun ki gen yon vizyon alontèm pou devlopman peyi a e ki ka sèvi kòm yon eritaj,\nEpi youn ki ka ede nou jwenn pèl nou ki pèdi nan listwa dekwa pou n rebatize Ayiti “La perle des Antilles”.\n\nE.W.VEDRINE\nKoleksyon: “Kri pou liberasyon”", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Li deja Prezidan\n\nBon se li menm pèp la vle,\nSe sa nou obsève tout kote.\nSe li yo vle kòm dirijan\nPou dirije yo pandan senkan.\nPèp la pa egare,\nN ap respekte sa yo deside.\nSe pa moun ki fòse yo chwazi,\nSe sa yo tout di.\nPèp ayisyen wè lwen\nPaske yo panse pou demen.\nMen poko kouri danse,\nRet tann fèt la kòmanse.\nAnnatandan gwo jou delivrans,\nN ap swete kandida yo bòn chans.\nNou konnen fado a lou\nAk men anpil, chay pa lou.\nPitit peyi a pa ka ret tann ankò,\nYo fin mouri ak maladi katyòkò.\nAnn tann kandida ki eli a monte,\nPou l rele nou tout vin kontribye.\nEpi lòt kandida a, san plenyen,\nVa di \"Se ou ki pral gouvènen:\nM felisite w, e m prè pou ba w lamen!\nNou tout se pitit Ayiti Cheri,\nNou pral travay ansanm pou chanje figi li\"\n\n(Emmanuel W. Vedrine,\nKoleksyon: \"Kri pou liberasyon\")", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Litani yon machann\n\nAdye Sòna!\nBon vye malerèz!\nLi toujou pase nan zòn lan menm lè a\nEpi malerèz la pa konn l è non.\nChak jou, depi dizè fè beng,\nOu tande chante a kòmanse:\n\nMen bèl\nPwa bè\nPwa blan\nPwa frans\nPwa jòn\nPwa nwa\nPwa vèt\nDiri blan\nDiri jòn\nDiri odeveya\nMayi Semak\nSoupoudre\n\nTout timoun nan katye a vin abitye ak mizik sa a\nSe tankou yon do, re, mi, fa, sòl, la, si, do.\nLi toujou repete yo annòd:\nLendèyèlòt.\nPye malerèz la gen yon koulè inesplikab\nTèlman l pran pousyè nan lari Bapedchoz, Kafoufèy ak Soudal.\nVenn kou l rèd tankou yon bal\nTèlman chay la lou sou tèt li.\nKè w fè w mal lè w gade malerèz la k ap monte\nMòn Nelyo byen rapid\nTankou yon machin k ap pran l an dezyèm.\nPòv malerèz!\nPodyab!\nPoudi l la toujou?\nOu kwè Sòna pa do mouri?\n\nSi w ta mande l si chay la lou\nLi ta ka fache.\nAnpil machann pa vle tande moun di sa,\nYo pa vle moun di chay lou.\nYo di: «Pa di sa,\nSi gen w zonbi,\nW a fè l pati!»\n\n(Emmanuel W. Védrine)\nKoleksyon: «Kri pou liberasyon»\nIn Anthology of Haitian Poets of Massachusetts", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Lomeyans pou Mapou\n\nJan Mapou pote lamayòl\nYon bèl nouvèl pou lang kreyòl\nYon pri pou D.P.M –Kanntè\nYon zèv ki deja gen siksè\n\nKoukouy tout kote ap vole\nTout ekriven ap lomeye\nTelefòn li bouke sonnen\nPonyèt li anfle ak lanmen.\n\n(Emmanuel W. Védrine)\nCollection: Ti powèm ayisyen oktosilab", "description": null, "domain": "poetry-site", "date": "2025-11-11 18:07:48", "url": null, "image_url": null}
{"text": "Sa m panse de powèm\n\nYon bon powèm touche nanm.\nBon powèm bon pou lespri.\nKijan lemonn ta ye san powèm ak mizik?\nM kite powèm mwen pale.\nMwen pale powèm.\nPowèm se yon lòt lang mwen aprann.\nPowèm se vi mwen.\nPowèm se yon bonjan zam.\nPowèt wè lemonn nan pwòp fason yo.\nLinivè se yon powèm.\n\n(Emmanuel W. Védrine)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Se bon tande !\n\nSa m wè pou ou Antwàn nan Gonmye\npa wè l!\nTansèlman w ap takinen m\nW ap plede agase chen m\nEpi lè fini pou di l mòde an trèt\nW ap plede woule balon m\nKòmkidire se choute w pral choute l\nW ap taye banda ban mwen\nEpi w ap plede gade m dwòl\nMwen chita byen pwòp\nEpi w vin ap grate tèt mwen\nKòmkidire se kap mwen genyen\nKouto digo m la byen pwòp\nEpi w ap pase men w sou lanm li\nApre pou di m ou blese\nM wè w ap plede satouyèt mwen\nPou wè si m sansib\nSe bon tande,\nTansèlman se bon!\n(© Emmanuel W. Védrine)\nKoleksyon: Koze Lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Se do l mwen wè -\n\nSa, se kado mwen\nSou pretèks li pa gen tan menm sèjousi,\nPa menm yon alo pou di bonjou cheri\nTandiske l toujou gen w bèl souri nan vizaj li\nLè l li mesaj mwen yo\nKèk mo pou pete yon ekla ri oubyen pou pouse katchil\nKreyòl sa a, pa gen dout ke l, reve touche m\nTout kote l ta renmen:\nNan lye sekrè yo\nKote n ka tande senfoni zwazo yo\nNan mitan forè kote dlo yo ap plenyen\nNan plaj, pandan n ap jwe sou sab la\nDèyè gwo pyebwa nan mitan jaden yo\nImajinasyon yon souwè\nMelanj yon rèv mouye\nParòl dous\nParòl rèv\nParòl an pil\n(Emmanuel W. VÉDRINE)\nKoleksyon: «Koze Lanmou II»", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Se Kreyòl mwen pale\n\nMèsi Papa Bondye dèske se kreyòl mwen pale\nAla bèl lang sa a bèl!\nMwen di sa m panse ladan san tèt grate\nMwen pa gen okenn vèb pou m konjige,\nOkenn sibjonktif m ap anplwaye\nPa gen fè tilititi\nPou blofe pitit natifnatal yon peyi\nMèsi Papa dèske se an kreyòl mwen panse\nMèsi dèske m fèt sou tè d Ayiti\nKote lang sa a soti\nLang yon dal gwo Ewo te pale:\nTousen\nDesalin\nKapwalamò\nAnrikristòf\nChalmayperal\nYo tout te pale kreyòl\nSe nan lang sa a yo te kominike\nPou yo te ban m libète\nYon lang ki pa lang vini\nLang kolon yo ta renmen detwi\nMen m p ap boukante lang mwen an\nPou lang ki soti lòt kontinan\nMwen p ap fè boukantay pou okenn bagay\nZafè sila yo ki renmen esklavay\nFòk se li pou m pale\nSe nan li pou m reve\nSe li m pi renmen\nSe li ki san mwen\nKreyòl se nanm mwen\nNenpòt Ayisyen ki ta meprize lang sa a\nPa yon vrè kreyòl\nSe pa yon vrè natifnatal peyi d Ayiti\nSon w ti sousou lòt peyi\nYon sousoubrake k pa gen kote pou l rete\nYon reskiyè k toujou ap tann kras manje\nYon moun ki san diyite\nKi pa konn sa l ye.\n\n(Emmanuel W. Védrine)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Sekrè lanmou\n\nMen prentan santiman\nMwen gen pou ou yo\nPa jis koumanse fleri\nSa gen anpil sezon\nYon istwa byen long\nYon chapit ki te fèmen andedan m\nYon pwa sou pwatrin mwen\nE m pa t ka defèt mwen\nPou m ta libere de eklè sa a ki dechire m.\nMwen pale ak ou nan rèv mwen\nSan m pa revele w sekrè sa a\nMwen t ap karese a.\nMwen te prefere rete\nNan yon labirent lanmou\nE pafwa m kwense\nNan yon kafou ki avegle m.\nMwen viv ak mak sa a andedan m\nSan m pa janm pran yon ti chans file w\nMen m te vle rakonte w rèv sa a yon jou\nYon rèv ki petèt ka touche w e pouse w\nPou konprann mwen\nE reponn\nA palpitasyon kè m.\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Sen Valanten, priye pou mwen\n\nSen Valanten prèt pou rive\nGen moun k ap tann sa l ap pote\nPwasondavril mwa fevriye\nOubyen kado ki pa vlope\n\nSen Valanten, priye pou mwen\nTanpri souple pou m jwenn chans mwen\nPwasondavril, se pa sa m vle\nMen yon ti kado san vlope.\n\n(© Emmanuel W. Védrine)\nKoleksyon: Koze Lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Sezon wouj\n\nSezon sa a sot ravaje pèp mwen an\nYon pèp k ap karese espwa yon\nDemokrasi apre plis ke trantan anprizone\nSezon sa a ki eseye touye espwa 16 Desanm nan\nFrape tout moun ki reve yon demokrasi tou nèf\nMen sezon sa a pa la pou lontan\nSezon wouj se yon sezon kote magouyè gen pouvwa a\nMen yo pa gen otorite.\nWi, yon pouvwa tanporè kote y ap rejwi\nYo gen pouvwa pou touye inosan\nPou fabrike ak men wouj yo yon fòm de demokrasi\nYon demokrasi ki pa gen okenn rapò\nAk demokrasi 7 Fevriye 91 lan\nVan sa a ki sot soufle a paralize\nAnpil aktivite;\nLi pouse pèp la pou l al viv nan kache\nE li pa ka esprime panse l\nNan tout peyi a, ou ka wè yon larivyè san\nKe sezon sa a kite\nPoukisa?\nSe jis pou yon chwa,\nWi, chwa 16 Desanm 90!\nSezon sa a pèmèt pèp Ayisyen an pou l demaske\nTout madigra ki bloke wout demokrasi a\nLi pèmèt li wè tou vrè patriyòt k ap lite\nPou yon lòt Ayiti.\n(Emmanuel W. Védrine)\nKoleksyon: Poetry in Haitian Creole ,\nKri pou liberasyon", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Sa ou dwe konnen\n\nMwen vle w konnen\nKe gen yon moun k ap panse a ou\nYon moun ki vle ede ou\nSou wout la\nYon moun ki ka solisyone pwoblèm ou\nYon moun ki vle ak ou\nLè solèy la klere\nAk lè lapli tonbe\nMwen vle w konnen\nKe gen yon moun\nKi p ap kite w pou kò w\nYon moun ki panse a ou\nYon moun ke ou ka pale ak li san pwoblèm\nEpi kè ou ap kontan\nPremye fwa w ap kontan konsa\nSe mwen menm,\nYon moun ki panse a ou menm.\n\nEmmanuel W. Védrine\nKoleksyon: Poetry in Haitan Creole,\nKoze lanmou (Vol.I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Si m te, m ta…\n\nSi m te Desalin,\nM ta libere Ayiti ankò\nSi m te Tousen,\nM ta reekri\nIstwa d Ayiti\nSi m te wa Kristòf,\nM ta rebati\nAyiti\nSi m te Kapwalamò\nM ta tonbe m leve\nEpi m kontinye ap galope\nSi m te Chalmayperal,\nM ta fyè\nM ta kontinye mache bwòdè\nM ta tankou yon zetwal\nK ap briye\nKote ki pa klere\nM ta mache chalmayperalteman\nAk kè kontan\nSan m pa pantan\nMalgre tout touman\nTout vye pikan.\nSi m te ka rekolonize Ayiti,\nM ta fè l tounen yon paradi.\nM ta simen plan lanmou\nToupatou\nM ta fè pepinyè lanmou\nPou al plante\nLòt kote.\nSi m te ka rekolonize Ayiti,\nM ta repran fyète\nDesalin ak Tousen te pote\nZòt t ap respekte m\nLi pa ta meprize m.\nSi m te chèfseksyon\nNan yon seksyon,\nM ta aji byen ak peyizan\nEpi tout t ap kontan.\nSi m te militè,\nM ta mache tèt anlè\nPèp la pa t ap wè m kòm ènmi\nMen yon zanmi\nK ap pwoteje l\nKi p ap tire l.\nSi m te ka reekri\nIstwa d Ayiti,\nAla pawòl mwen ta di!\n\nEmmanuel W. Védrine\nKoleksyon: Kri pou liberasyon", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Si ou te konn apresye -\n\nSi ou te konn apresye\nOu pa ta janm bliye\nBèl moman ke n te pase\nOu ta toujou ap panse\nKisa nou te pataje\nMen ou fè kòmsi ou bliye\nW ap mache adwat agoch\nSan ou pa konn kote w prale\nOu tankou yon vye machin ki pèdi fwen\nLì lè pou egzaminen\nWi li lè pou retounen\nMwen toujou la\nAp tann ou pou n pale sou sa\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Si van an vante…\n\nSi van an vante fò sou ou\nKite l souke w pou yon ti moman\nMen pa tonbe\nPa kite l pote w ale\n\nSi pou yon rezon patikilye\nLi souke w\nPanse nan ki direksyon l ap pote w:\nNò\nSid\nLès\nLwès\n\nSi ou santi van an vante lè ou ouvè fenèt kè w\nPanse a soupi m\nSi w wè tak lapli sou fenèt kristal ou a\nPanse a dlo k te konn sot nan je m avan\nDlo k te konn sot nan je w lontan\nSiy ki montre w te damou\nAk lawouze k te konn nan wout ou\nSouvni mak pye ou.\n\nEmmanuel W. Védrine\nKoleksyon: Koze lanmou (Vol.I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Si w ap vole\n\nSi w vle ale\nfè yon bon vwayaj\nSi w fatige,\nfè yon ti poze\nSi w vle ale,\nm p ap kenbe w\nni m p ap fòse w\nSi w vle ale\nsèke w p at vin pou rete\npoukisa pou m enpoze w\nale si w vle?\nChemen an long, mache\nPanse pandan w ap voltije\nVole, syèl la tou ble\nTansèlman fèt atansyon lè w pral poze\nOuvè je w pou zèl ou pa frape\nAnt branch bwa w ap poze\nOuvè je w pou wè nan ki nich w ap kouche,\nFèt atansyon pou yo pa deniche w\nChaje malfini k ap veye w\nSi w vle ale,\nVole w ale\nMen konn kote w prale\nKonn sou ki branch ou pral poze\nKi nich ou pral rankontre\nSi w fatige,\nFè yon ti poze\nPou panse\nAnvan w ale.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Si w te konnen…\n\nAn an an, ou pa t konnen ?\n\nOu pa konnen gen w moun ki ka\nseche dlo nan je w\nfè kè w kontan\ntout tan\nrale w vin sou li\nmiyonnen w\nepi lage siwo myèl ak chanpay\nsou tout kò ou\npou pran w beny lanmou ?\n\nOu pa konnen gen w moun ki ka\nfè delivre kamyon woz lakay ou\nchak jou pou fè w konnen koulè lanmou ?\n\nOu pa konnen gen w moun ki ka\nfè kè w kontan\nnan bon kou nan move tan?\n\nOu pa konnen gen w moun ki ka\nfè w wè lanmou pi enpòtan\npase lò ak dyaman?\n\nOu pa konnen gen w moun ki ka\nfè letoudimonn ak ou\npou rejwi tout kote nan lanmou?\nAn an an, ou pa t konnen?\n\nEmmanuel W. Vedrine\nKoleksyon “Koze lanmou II”", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Solèy lanmou w kouche pou mwen\n\nApre m fin w damou pou mwen\nNan rèv ou yo\nMwen koumanse naje\nNan lanmou w\nYon lak mwen panse m\nTe ka travèse\nSan difililte\nMwen gen tan anpile\nYon dal bèl rèv\nKi t ap soufle dife anndan m:\nPanse m fè lakwobat lè m reve w\nKòmkidire m te gentan goute\nSiwo lanmou w\nMwen karese w san m pa janm touche w\nChak kou m reve w\nRèv mwen yo mouye\n\nOu koumanse mache\nNan chimen lanmou m\nEpi w voup ou kanpe\nSan w poko menm rive\nPou ta di m kouman wout la te ye.\n\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Solèy sa a\n\nLè m pa wè Solèy sa a\nLonbray fè m chagren\nM santi m frèt\nYon fredi nan mwèl zo\nM santi m bouke\nBouke nan tout manm\nDòmi nan je m\nYon dòmi gwo lajounen\nMwen tris\nYon tristès san parèy\nM fatige,\nNan bra ou\nM ta renmen\nRepoze.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Sou Sou Sou\n\nLi se youn nan chante m pi renmen\nChak lè m tande l\nMwen sonje Sou\nSou Sou Sou ak Sou bèl.\nPlis mwen tande l\nSe plis mwen panse a Sou\nSe yon bagay\nKe sou pa te janm panse\n\nPoukisa m pa t kontre ak      Sou\nAnvan m te tande                  Sou Sou Sou\nPlis mwen tande                    Sou Sou Sou\nSe plis mwen santi m pi pre  Sou\n\nEmmanuel W. Védrine\nEmmanuel W. Védrine\nCollection: Poetry in Haitian Creole,\nKoze lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Su Su Su\n\nIt’s one of my favorite songs.\nEvery time I hear it,\nI remember Su.\nSu Su Su and Su are beautiful.\n\nThe more I hear it,\nThe more I think about Su.\nIt’s something\nThat Su never had in mind.\n\nWhy didn’t I meet         Su\nBefore hearing that       Su Su Su ?\nThe more I hear            Su Su Su,\nThe closer I feel to      Su\n\nEmmanuel W. Védrine\n(Collection: Un stylo international)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Souri ban mwen\n\nSe souri pa w menm ki enterese m\nSe li m ta renmen trape\nPou lanmou w kontamine m\nSi w souri ban mwen,\nImedyatman m ap souri ba ou\nYon senp souri kouwè pa w\nKa fè yon dal lòt moun souri tou.\nYon ti van souri w sèlman\nKa fè letoudimonn nan yon klendèy,\nKonsa lanmou w ka tounen yon epidemi\nPou enfekte latè.\nKontinye souri\nTout moun bezwen yon ti souri:\nSouri ban mwen\nM a souri ba ou.\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Souri l ak pa Mona Lisa\n\nMwen sonje\nLè m te wè l\nAn septanm\nMwen pa sonje ki lè l te ye\nMwen jis sonje souri l\nLi gen po yon zanj\nJe l chaje ak ekla limyè\nTankou reyon solèy\nK ap klere\nByen bonè\nSou yon planet tou nwa\nSouri l tankou yon leman\nKi atire yon kè ki pa lwen\nO, zetwal k ap briye\nNan yon planèt ke m ap reve!\nSe te an desanm\nLè m te fèk pale avè l\nEpi souri l te la toujou\nSouri ki briye sou dan ivwa l yo\nSouri ki kapte yon kè vid\nSouri ki enkonparab ak\nSouri Mona Lisa.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Souvni\n\nmak pye ou.\n\nEmmanuel W. Védrine\nKoleksyon: Koze lanmou (Vol.I)\n \n\nSi w ap vole\nSi w vle ale\nfè yon bon vwayaj\nSi w fatige,\nfè yon ti poze\nSi w vle ale,\nm p ap kenbe w\nni m p ap fòse w\nSi w vle ale\nsèke w p at vin pou rete\npoukisa pou m enpoze w\nale si w vle?\nChemen an long, mache\nPanse pandan w ap voltije\nVole, syèl la tou ble\nTansèlman fèt atansyon lè w pral poze\nOuvè je w pou zèl ou pa frape\nAnt branch bwa w ap poze\nOuvè je w pou wè nan ki nich w ap kouche,\nFèt atansyon pou yo pa deniche w\nChaje malfini k ap veye w\nSi w vle ale,\nVole w ale\nMen konn kote w prale\nKonn sou ki branch ou pral poze\nKi nich ou pral rankontre\nSi w fatige,\nFè yon ti poze\nPou panse\nAnvan w ale.\n\nE. W. Védrine,\nkoleksyon: Koze Lanmou (Vol. I)\n\nSi w te konnen…\nAn an an, ou pa t konnen ?\n\nOu pa konnen gen w moun ki ka\nseche dlo nan je w\nfè kè w kontan\ntout tan\nrale w vin sou li\nmiyonnen w\nepi lage siwo myèl ak chanpay\nsou tout kò ou\npou pran w beny lanmou ?\n\nOu pa konnen gen w moun ki ka\nfè delivre kamyon woz lakay ou\nchak jou pou fè w konnen koulè lanmou ?\n\nOu pa konnen gen w moun ki ka\nfè kè w kontan\nnan bon kou nan move tan?\n\nOu pa konnen gen w moun ki ka\nfè w wè lanmou pi enpòtan\npase lò ak dyaman?\n\nOu pa konnen gen w moun ki ka\nfè letoudimonn ak ou\npou rejwi tout kote nan lanmou?\nAn an an, ou pa t konnen?\n\nEmmanuel W. Vedrine\nKoleksyon “Koze lanmou II”\n\nSolèy lanmou w kouche pou mwen\nApre m fin w damou pou mwen\nNan rèv ou yo\nMwen koumanse naje\nNan lanmou w\nYon lak mwen panse m\nTe ka travèse\nSan difililte\nMwen gen tan anpile\nYon dal bèl rèv\nKi t ap soufle dife anndan m:\nPanse m fè lakwobat lè m reve w\nKòmkidire m te gentan goute\nSiwo lanmou w\nMwen karese w san m pa janm touche w\nChak kou m reve w\nRèv mwen yo mouye\n\nOu koumanse mache\nNan chimen lanmou m\nEpi w voup ou kanpe\nSan w poko menm rive\nPou ta di m kouman wout la te ye.\n\nEmmanuel W. Védrine\nKoleksyon: Koze lanmou II\n \n\nSolèy sa a\nLè m pa wè Solèy sa a\nLonbray fè m chagren\nM santi m frèt\nYon fredi nan mwèl zo\nM santi m bouke\nBouke nan tout manm\nDòmi nan je m\nYon dòmi gwo lajounen\nMwen tris\nYon tristès san parèy\nM fatige,\nNan bra ou\nM ta renmen\nRepoze.\n\n(Emmanuel W. Védrine)\nKoleksyon: Koze lanmou II\n \n\nSou Sou Sou\nLi se youn nan chante m pi renmen\nChak lè m tande l\nMwen sonje Sou\nSou Sou Sou ak Sou bèl.\nPlis mwen tande l\nSe plis mwen panse a Sou\nSe yon bagay\nKe sou pa te janm panse\n\nPoukisa m pa t kontre ak      Sou\nAnvan m te tande                  Sou Sou Sou\nPlis mwen tande                    Sou Sou Sou\nSe plis mwen santi m pi pre  Sou\n\nEmmanuel W. Védrine\nEmmanuel W. Védrine\nCollection: Poetry in Haitian Creole,\nKoze lanmou (Vol. I)\n\nSu Su Su\nIt’s one of my favorite songs.\nEvery time I hear it,\nI remember Su.\nSu Su Su and Su are beautiful.\n\nThe more I hear it,\nThe more I think about Su.\nIt’s something\nThat Su never had in mind.\n\nWhy didn’t I meet         Su\nBefore hearing that       Su Su Su ?\nThe more I hear            Su Su Su,\nThe closer I feel to      Su\n\nEmmanuel W. Védrine\n(Collection: Un stylo international)\n \n\nSouri ban mwen\nSe souri pa w menm ki enterese m\nSe li m ta renmen trape\nPou lanmou w kontamine m\nSi w souri ban mwen,\nImedyatman m ap souri ba ou\nYon senp souri kouwè pa w\nKa fè yon dal lòt moun souri tou.\nYon ti van souri w sèlman\nKa fè letoudimonn nan yon klendèy,\nKonsa lanmou w ka tounen yon epidemi\nPou enfekte latè.\nKontinye souri\nTout moun bezwen yon ti souri:\nSouri ban mwen\nM a souri ba ou.\nEmmanuel W. Védrine\nKoleksyon: Koze lanmou II\n \n\nSouri l ak pa Mona Lisa\nMwen sonje\nLè m te wè l\nAn septanm\nMwen pa sonje ki lè l te ye\nMwen jis sonje souri l\nLi gen po yon zanj\nJe l chaje ak ekla limyè\nTankou reyon solèy\nK ap klere\nByen bonè\nSou yon planet tou nwa\nSouri l tankou yon leman\nKi atire yon kè ki pa lwen\nO, zetwal k ap briye\nNan yon planèt ke m ap reve!\nSe te an desanm\nLè m te fèk pale avè l\nEpi souri l te la toujou\nSouri ki briye sou dan ivwa l yo\nSouri ki kapte yon kè vid\nSouri ki enkonparab ak\nSouri Mona Lisa.\n\nE. W. Védrine,\nkoleksyon: Koze Lanmou (Vol. I)\n\nSouvni\nMwen sonje jou\npremye randevou nou\njan ou te damou pou mwen\nMen kounyeya, ou prale\nou fè kòmsi m pa t egziste\nOu gen entansyon kite m\nmwen swete ou bòn chans\nmen yon jou w a retounen\nnan sous mwen an\npou koupe swaf ou\nMwen sonje ou te di\nke w ap toujou avè m\nmen nan moman nwa sa yo,\nou bliye pwomès sa a.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Tande kri peyizan yo\n\nGrangou pa dous\nGrangou ap touye nou\nYo vòlè tè nou\nPri manje monte bwa\nLapli pa tonbe\nNou bezwen ponp dlo\nPou wouze tè yo\nPeyizan yo ap pati\nPral lòt peyi\nYo kouri dèyè yo lòt bò dlo\nEpi yo kontinye ap pran dlo\nMen se pa fòt yo\nKrim tribòbabò\nNan yon peyi\nFòk nou rebati Ayiti\nFòk mizè ak krim\nFini\nAyiti !\n\n(Emmanuel W. Védrine)\nKoleksyon: Kri pou liberasyon", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Te kwè nou tout se Ayisyen\n\nYon pòsyon pa jwenn\nLòt pòsyon gonfle\nGenyen ki gonfle chak jou\nGen lòt k al dòmi grangou\nOu mal bat kat la\nOu kenbe tout bon zèl yo\nRebat li pou mwen\nMwen pa nan koken\nBrase chodyè a\nL ap bouyi yon sèl bò\nSepare manje a\nSepare l ankò\nYon pòsyon pa jwenn.\nNou tout se frè\nAnn eseye viv an pè\nPa pete m\nSispann blofe m\nAnn pale\nAnn diskite\nNou tout fèt menm kote\nAnn chita pou n pale.\nGade m ap penpenyen\nEpi n ap byen mennen\nN ap manje van plen\nEpi m ap mouri lafen\nN ap avanse\nEpi m ap rekile\nN ap naje\nEpi m ap koule\nTe kwè se frè nou ye\nTe kwè nout tout se Ayisyen.\n\n(Emmanuel W. Vedrine)\nKoleksyon: “Kri pou liberasyon\"", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Transpòtasyon an(n) Ayiti\n\nYon sektè k pa janm kontwole\nAksidan kote ou pase\nLeta pa janmen di anyen\nSe kòmsi vi moun pa anyen\nPlen enjenyè ki diplome\nMenm kannal yo pa ka fouye,\nVwa pou konstwi wout devlopman\nSan ke yo pa rele yon blan\n\n(E. W. Vedrine)\nKoleksyon: «i powèm ayisyen oktosilab»", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Trantan anprizone\n\nTrantan anprizone\nAbraham di sètase\nFrè m yo, pa dekouraje\nLè ou sonnen\nPou kase chenn sa yo ki te mare\nOu tout kote\nKonbyen ke ou soufri!\nKonbyen ke ou lite!\nPa dezespere!\nLè delivrans lan sonnen,\nPriyè ou ekzose :\nSoti nan yon kacho\nByen cho.\n\n(Emmanuel W. Vedrine)\nKoleksyon: “Kri pou liberasyon\"", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Triyang souwè\n\nOu antoure ak souwè\nJou anivèsè ou\nGran jou sa a nan ane a\nYon prensès fèt\nTout moun ap selebre ak ou\nYon mwa ki fè moun sonje anivèsè yon wa\nManman ou te fè meyè chwa\nPou rezève jou sa a pou ou\nGade yon kado anivèsè!\nGade yon fèt pou dat nesans ou!\nJou ke ou te fèt\nSezon lè nèj ap tonbe\nSezon lè tout kè kontan\nMoun santi yo ere\nTout kote\nYon prensès fèt\nNan fen yon ane.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Vale Romantik\n\nYon vale romantik chaje ak bèl flè,\npeyi kote aromat flè fè myèl jedou\npou vin tòtòt yo pou al fè gato\nTout yon richès ki kache nan zantray lanati,\nbagay natirèl\nInivè ki gen yon rivyè lanmou\nk ap koule atravè l chak jou,\nandwa kote siwo myèl gen pi bon gou,\nsiwo ki satouyèt sansasyon\npou fè kokoriko chante\nMyèl gen tout rezon paweze\nnan yon vale konsa,\nKote lawouze toujou ap kabicha\nImaj tout yon ti paradi,\nmeyè andwa pou viv lavi\nTout yon peyi kote lanmou pa janm dòmi.\n\n(Emmanuel W. VEDRINE)\nkoleksyon: «Koze lanmou II»", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Vèb renmen\n\nVèb anmè\nVèb brak\nVèb dous\nVèb dwòl\nVèb egoyis\nVèb enkwayab\nVèb inesplikab\nVèb rak\nVèb sovay\nVèb ki bay kè kase\nVèb ki bay kè kontan\nVèb ki bay tèt chaje\nVèb ki bay touman\nVèb ki bay vant bouyi\nVèb ki fè cheve tresayi\nVèb ki fè moun depale\nVèb ki fè moun fè jalouzi\nVèb ki fè moun kriye\nVèb ki fè moun pantan\nVèb ki fè moun ri\nVèb ki fè moun suiside\nVèb ki fè moun tranble\nVèb ki gen manti\nVèb ki gen verite\nVèb ki ka fè moun fou\nVèb ki konjige a de\nVèb ki konplike.\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Vote ak konsyans!\n\nAlo Ayiti Cheri! Alo o! Wi se mwen...\nWi pitit ou nan dyapora a…\nWi, se yon long distans!\nSe yon mesaj mwen gen pou ou:\nDi pèp la al vote jou eleksyon.\nDi l pa panike, al vote!\nJan l Pase l Pase!\nPa rete andedan kay,\nDi yo al ranpli devwa sivik yo jou sa a!\nFòk nou vanse kote n rive a!\nDi yo vote demokratikman cheri!\nDi yo pa vote kandida pou kleren.\nVote ak konsyans!\n\nVote yon kandida yo panse ki kapab pote yon chanjman,\nVote yon kandida ki kapab travay pou byennèt Ayisyen,\nVote yon kandida ki gen mwens twou nan manch!\nDi yo fè sa ak lòd cheri!\n\nSuiv lòd ofisyèl yo ak lapolis jou sa a pou montre yo sivilize.\nPa fòse yon moun vote yon kandida jis pou pwomès.\nVote dapre bon jan enfòmasyon yo genyen de kandida a,\nYoun yo panse ki ka fè yon diferans tande.\nBòn chans a kandida ki va monte a!\nJan l Monte l Monte!\n\nPa bliye se prezidan tout Ayisyen (kapitalis, kominis (fo, vrè),\nmaksik (fo, vrè), opòtinis, pòv, rich, sosyalis (fo, vrè) li pral ye.\nTout se pitit Sò Ayiti ki renmen yo malgre jan yo ye.\nDonk ou va di l fè tout posib li pou fè yo travay ansanm\nDekwa pou sove lonè lapatri.\nDi yo al vote jou vòt la toutoun!\nOke, m ale cheri!\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Vwayajè\n\nGen anpil rezon\nKi fè moun vwayaje:\nGen vwayaj biznis,\nGen vwayaj plezi elatriye…\nOu fè konesans\nYon lòt kilti.\nKonpòtman moun yo\nByen diferan.\nYo kontan\nPou wè lòt moun.\nOu aprann de yon lòt kilti;\nMoun yo byen kontan.\nMoun yo prè pou ede ou\nPaske ou se etranje\nYo kirye\nMen yo pa janm fache.\n(Emmanuel W. Védrine)\nKoleksyon: Poetry in Haitian Creole", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Womans Ozetazini\n\nWomans egziste nan tivi\nNan peyi Etazini\nIsit pa gen vrè womans\nTout sa yo montre nan tivi se rans\n\nNan peyi isit moun pa damou pou gen mesi\nYo toujou gen yon bi\nMoun pa damou pouryen\nFòk yo konn dekiprevyen\n\nFanm isit pa renmen w konsa\nFòk yo konn sa y ap jwenn nan sa\nPafwa yo montre ke yo damou\nMen se pa yon vrè amou\n\nIsit ou pa montre yon fanm ke w damou\nLi ka konprann ou fou\nMen si se li k damou tout bon\nOu mèt di w nan won\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Yo menm, mwen menm: ladiferans\n\nTwòp moun k ap kowompi!\nÈske m se youn k ap kowompi tou?\nTwòp kowompi!\nÈske m se yon jij kowompi?\nTwòp kriz!\nÈske m ap viv nan yon sosyete ki an kriz?\nTwòp konfli!\nÈske se konfli denterè?\nTwòp politisyen!\nÈske m ka yon politisyen onèt?\nTwòp pwoblèm!\nÈske m ka pote yon solisyon?\nTwòp mizè!\nÈske m ka bay manje?\nTwòp fatra!\nÈske m ka ede mentni vil yo pwòp?\nTwòp medyòk!\nÈske m ka fè yon bagay kont medyokrite?\nAse! Ase! Ase!\nNou dwe fè ladiferans!\n\n(Emmanuel W. Vedrine)\nKoleksyon: «Kri pou liberasyon»", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Yon bèl jaden flè\n\nOu se yon bèl jaden flè\nKi fleri nan tout sezon\nE atravè li\nGen yon bèl rivyè k ap koule\nKote moun ki swaf\nKapab vin bwè pou rasazye swaf yo.\nAnpil fwa nan rèv mwen,\nM wè m ap mache nan jaden sa a\nPou kontanple bote lanati\nMen apre m fin reveye,\nM pa konn sa pou m fè\nPaske m wè l sèlman nan rèv.\n\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Yon bouke flè pou fanm vanyan\n\nM ap voye yon bouke flè pou tout fanm vanyan\nPou tout sa ki toujou devan\nNan tout leve kanpe\nPou motive lòt k ap lite\n\nM ap voye yon bouke flè\nBay tout manman pitit ki pase rèvè\nKi kenbe kè nan tout soufrans\nJouktan yo rive jwenn yon delivrans\n\nM ap voye yon bouke flè bay\nFanm lavil, fanm nan mòn\nKi toujou ap chache vye pay pou lakay\nYon bouke flè pou tout madanm ki respekte bòn\n\nM ap voye yon bouke flè\nPou tout manman k ap mache pye atè\nK ap pwonmennen chache lavi\nPou pitit yo grandi\n\n(Emmanuel W. Védrine)\nKoleksyon: Koze lanmou (Vol. I)\nBon Nouvèl, mas 2005, #416", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Yon jaden lavi\n\nImajine w ta ap mache pou kont ou\nNan yon jaden woz\nKote w wè tout kalite bèl flè\nYon bèl dlo k ap wouze yo,\nAwomat flè sa yo\nBa w yon anvi pou mache\nPi fon nan jaden sa a\nChan zwazo yo…\nAnfen, tout yon kosmòs lanmou,\nYon paradi\nEpi toudenkou w vin panse a yon moun\nKe w ta renmen wè la\nPou pale ak li,\nDi l tout bagay,\nYon pakèt, yon dal bagay\nKi kache andedan fon kè,\nYon pil bagay ou ka imajine…\n\n(Emmanuel W. Védrine,\nkoleksyon: Koze lanmou II)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Yon pye flanbwayan\n\nBèl ti pye flanbwayan\nM renmen ret pre w pou ti van\nOu se yon bèl pyebwa\nKi bay frechè espwa\n\nBèl ti pyebwa\nPami anpil lòt bwa\nBèl ti pye flanbwayan\nOu fè anpil moun yan\n\nOu atire anpil pasan\nO, pye flanbwayan!\nFrechè w rafrechi kè mwen\nLonbray ou pwoteje mwen\n\nBèl ti pyebwa\nOu bay anpil espwa\nLonbray ou se tonnèl mwen\nFrechè w rafrechi kè mwen\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Yon ti woz\n\nOu se yon bèl ti woz nan lanati\nYon bèl ti flè k ap fleri\nNan yon jaden flè\nYon bèl kote ki gen frechè\n\nOu se yon bèl ti woz k ap vini\nYon bèl ti woz k ap fleri\nBò yon granchemen ki atire moun k ap pase\nYon bèl ti woz anpil moun ap gade\n\nOu se yon bèl ti woz ki prèt pou mi\nYon ti woz ki fin fleri\nAnpil wanganègès ap eseye poze sou ou\nAnpil myèl ap eseye pran sik ou\n\nOu se yon bèl ti woz nan yon jaden\nMen ki twò pre yon granchemen\nYon woz ke anpil pasan ap gade\nYon woz ke yo tout ta renmen pote ale\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Yon vwayaj an Itali\n\nO ! Mwen renmen Itali anpil\nMwen te toujou panse vwayaje la\nlè m te piti\nItali se peyi kè kontan.\n\nO ! Mwen sonje vwayaj mwen te fè\ndistans Nis a Roma Termini\npa enpòtan\noubyen distans Baselòn a Veròn\nmwen te vle la sèlman.\n\nRòm ! Ròm ! Mwen rive Ròm ?\nVatikan ! Vatikan ! Ann al nan vil sa a!\nItali, peyi Dante,\nse tè romantik la.\n\nEmmanuel W. Védrine\nKoleksyon: Un stylo international", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Zwazo ak prentan\n\nBon zwazo m nan, m santi\nOu kòmanse respire lè yon prentan\nOu menm ki esperyanse moman nwa\nOu pa lwen sezon sa a\nKe ou reve toutan\nBon zwazo prefere m nan!\nTalè w ap jwenn libète ou\nOu menm k ap vole sou latè\nPou pote yon branch ramo\nBay frè ou yo\nOu pa bezwen pè bonm\nK ap tonbe\nNi loray k ap gwonde\nFèmen nan yon kalòj pa chasè yo\nMwen konprann doulè ou\nTalè ou pral libere\nPou vole\nKote ou vle.", "description": null, "domain": "poetry-site", "date": "2025-11-11 18:26:36", "url": null, "image_url": null}
{"text": "Estrateji pou devlope wout Ayiti 1\n\nWout an jeneral enpòtan pou ede anpil nan devlopman yon peyi. Yo fasilite kominikasyon, biznis, vwayaj, transpòtasyon, sikilasyon touris, e tout sa ki ka akselere aktivite ekonomik peyi sa a.\t\nNan kad wout, nou ka di Ayiti se yon peyi vyèy si n ap konpare l ak Repiblik Dominikèn  (repiblik vwazin) ki gen bèl wout ki fasilite pwen enpòtan nou mansyone yo. Li enposib pou n ta pale de devlopman Ayiti, epi pou n ta kite enfrastrikti enpòtan sa a dèyè — youn ki esansyèl pou akselere aktivite ekonomik yon peyi.\t\nLè n ap gade Ayiti, youn nan gwo pwoblèm nou genyen ki kole peyi sa a, ki fè l pa devlope, se wout. — Sistèm wout ki pa devlope fason nou wè sa lòt kote. E nou kapab pran egzanp repiblik vwazin nan lè n gade modèl wout (kòman yo ye, e kòman sa ede trapde pou sòti nan yon zòn ale nan yon lòt, kòman sa kapab ede nan aktivite ekonomik, e kòman sa kapab ede tou pou bloke egzòd riral).", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Estrateji pou devlope wout Ayiti 2\n\nSètadi, moun ki soti nan komin natif yo pa bezwen kite l pou al dèyè lavi miyò nan Pòtoprens. Lè kapital sa a boure ak moun, yo oblije pati al lòt kote (pa egzanp nan repiblik vwazin nan, pran kanntè pou eseye ateri Bahamas, Miyami (Etazini), e lòt kote nan Dyaspora Ayisyen an.\t\nSèjousi se Chili anpil jèn Ayisyen ale, aprè Brezil. Nan kesyon wout la, li enpòtan pou n mansyone konstriksyon pon ki dwe fèt kote ki nesesè, e sou rivyè*. Rivyè sa yo dwe fouye dekwa pou pa gaye lè yo desann oubyen debòde lè yo gonfle.\t\nSa ka koze anpil dega. Pa egzanp y ale ak bèt, jaden, moun bare lòt bò dlo (akoz pon ki pa genyen pou travèse), elèv pa ka al lekòl... Donk tout aktivite ekonomik bloke. Men yon fwa ta gen gran wout (otowout) oubyen haywe ki konekte tout depatman (jewografik) yo pa egzanp, wout atravè komin yo ki konekte seksyon kominal yo, oubyen seksyon riral, konsa aktivite ekonomik kab fèt trapde lè jou mache nan diferan komin.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Estrateji pou devlope wout Ayiti 3\n\nLi enpòtan pou n mansyone jou mache (kòm aktivite ekonomik enpòtan), yon komin kapab al nan mache ka yon lòt (selon jou mache chak komin), nan seksyon riral, oubyen yon komin ki touprè, yon komin vwazin (avwazinant), kote kapab gen aktivite ekonomik, e aktivite touristik o nivo nasyonal an menm tan tou. Sètadi, Ayisyen k ap soti nan yon komin al fè touris nan lòt, e tou o nivo touristik entènasyonal, k ap antre soti lòt peyi vin vizite Ayiti.\t\nDonk san wout, nou pa ka fè sa. San wout, Ayiti p ap ka reyèlman rive atenn yon nivo devlopman. Nan tout bagay, gen estrateji. Konsa, nou kapab konseye lidè ki alatèt yo k ap pran desizyon, estrateji pou fè wout yo. Ki kèk nan estrateji sa yo?", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Estrateji pou devlope wout Ayiti 4\n\nEbyen nou kapab site kote ki trè danjre yo pou ta gen yon lis kisa pou yo fè. Pa egzanp, pou elaji yo, kote ki gen falèz (pou elaji yo dekwa pou veyikil pa fè aksidan, epi yo ka sikile nòmalman. Gen kote ki gen twou kote yo ka plante pyebwa ladan yo, e bwa sa yo kapab itilize pou fè planch (pi devan). Pami bwa sa yo, nou ka mansyone kajou (swietenia mahogony), gayak (guaiacum officinale) pou fè planch, mèb, e lòt pyebwa tou yo kapab pran an konsiderasyon ki kapab itilize pou fè planch.\t\nNon sèlman li enpòtan pou elaji kote sa yo, men yon fwa twou sa yo bouche, machin p ap patinen; yo p ap chavire. Aprè sa, nou ka pale de falèz, wout ki apik pa egzanp. Tout moun tande pale de Mòn Kabrit. Gen lòt kote tou ki trè apik Ayiti ki bezwen aplani (pou vin pi plat) e pou elaji tou.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Estrateji pou devlope wout Ayiti 5\n\nGen kote ki gen ravin pa egzanp, ki koze dega lè lapli tonbe. Ravin sa yo ka ale ak tè, e bèt moun. Yo kapab fouye e betonnen ravin sa yo pou ba yo direksyon pou y al tonbe dirèkteman nan baraj pou ede ak irigasyon. Tout sa kapab sèvi kòm fason pou ede kannale dlo. Sa ka ede kreye lak atifisyèl tou pou fè  pisikilti, ki ka kreye aktivite ekonomik pou lapèch kote moun yo kapab viv de sa tou atravè yon baraj pa egzanp.\t\nNou pran Mòn* Piliboro pa egzanp, se yon wout trè danjre pou moun ki pral nan nò (ki sot nan sant oubyen Pòtoprens ki pral Okap). Donk, li ta sipoze elaji. Non sèlman li apik, men tou li gen falèz lè de bò.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Estrateji pou devlope wout Ayiti 6\n\nNou gen wout Jakmèl la ki fèt an zigzag pa egzanp ki trè danjre. Okontrè, te gen siy ladan epòk diktati Jean-Claude Duvalier ki make: «La route vous tue, la route vous blesse, la route est dangereuse. Conduisez avec prudence!» (Wout la ap touye w, wout la ap blese w, wout la danjre. Kondi ak pridans!). Pou kisa kounyeya wout sa a pa kapab elaji olye pou vin avèk siy sa yo, lè n konnen travay ki pou fèt yo pa fèt pou evite?\t\nGen kote tou, lè w rive nan yon koub, ou pa wè machin k ap vin sou ou a, oubyen anfas ou. Donk enjenyè, moun k ap trase wout yo tankou apantè, tout moun k ap travay yo ta sipoze byen mezire wout la a distans avèk lonnvi pa egzanp pou make l (menm jan sa fèt Etazini), kote gen moun ki kenbe jalon, lòt moun k ap make wout la pou wè kote yo ye a (si yo wè nòmalman), yon fason pou elaji l.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Estrateji pou devlope wout Ayiti 7\n\nLè w rive nan yon koub, se pa lè sa a pou gen sipriz, epi pou yon machin vin fas a fas avèk ou pou fè kolizyon tèt a tèt epi tout moun mouri. Nou gen tout pwoblèm sa yo Ayiti, an tèm estrateji woutye (woutyè). Li enpòtan kòman wout yo dwe fèt. Kote ki trè danjre ki dwe repare ou amelyore yo. Kote etwat yo dwe elaji. Kote ki gen falèz dwe bare, oubyen elaji.\nTout bagay sa yo dwe fèt. Wout ki aplani (nan zòn apla), ki pa koze pwoblèm kapab fèt annaprè. Lòt bagay ankò ki esansyèl se asfal. Lefèt ke asfal la koute lajan, yon fwa wout la elaji ase (pa egzanp, espesyalman nan pwovens) ebyen asfal la ka ale o milye. Sètadi, lè gen lajan disponib (si pa t gen sifizamman), tanzantan asfal la gen dwa touche de bò wout la, pase pa gen twòp trafik an pwovens.\t\nDonk yon fwa asfal la ale o milye wout la, lòt veyikil k ap vin an fas la pa egzanp kapab toujou kouri sou kote. Veyikil sa a p ap gen pwoblèm lè l kapab wè lòt anfas li... Epi, tanzantan, wout la kapab elaji kote plis asfal kapab ajoute.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Estrateji pou devlope wout Ayiti 8\n\nGen kote tou ki dwe betonnen. Pa egzanp, an n di yon seri kote ki glise (tèlke nan pant e wout ki apik). Non sèlman yo dwe kraze yon pati mòn nan, men tou grate kote ki ta apik oubyen kote veyikil ka patinen dekwa pou kenbe kawotchou yo (oubyen jwenn grip) lè y ap monte oubyen desann.\t\nSa rive lè lapli tonbe, kote l glise e sa ka koze aksidan. Nou wè ke l enpòtan pou nou te fè ti pale sa a sou wout, e n ap mande tout moun ki li atik sa a oubyen ki tande vokal la (atravè ribrik nou, «Edike Ayisyen Ayiti, e Ayisyen nan Dyaspora», pou ta pataje l ak lis kontak yo dekwa pou mesaj la rive nan zòrèy tout lidè kouwè majistra, depite, senatè, prezidan e tout moun ki eli e ki okipe yon pòs lidèchip pou konnen enpòtans wout an Ayiti.\t\nAn rezime, san volonte politik e vizyon pou devlopman Ayiti, nou pa kapab gen yon peyi devlope san pran devlopman wout an konsiderasyon, kote moun kapab rete nan komin e seksyon riral yo soti pou devlope aktivite ekonomik. Yon fwa yo kreye wout epi yo byen jere, moun p ap bezwen vin konble (nan) Pòtoprens dèyè aktivite ekonomik ke yo kapab fè tou nan komin yo soti.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Dis kado pou tout Ayisyen 1\n\nBondye. Bay Bondye premye plas nan tout sa n ap fè. Krent pou Bondye se kòmansman sajès. (Pwov. 9: 10).\nEdikasyon gratis. Kòman nou ka ede tout ti Ayisyen Ayiti jwenn yon edikasyon gratis e youn ki pratik jiska fen segondè? San edikasyon gratis (jiska yon sèten nivo), pa ka gen devlopman posib Ayiti.\nSeyans Fòmasyon. Fòmasyon sa yo dwe fèt nan tout domèn pou oryante lajenès depi byen bonè, pou yo pa tonbe nan gang.\nDyaspora. Si w ap viv nan dyaspora w ap ede moun Ayiti, pa gate yo nan voye lajan ba yo sèlman. Ba yo konsèy pou aprann 2, 3 metye pou aprann ede tèt yo, ba yo konsèy al lekòl, al pran seyans fòmasyon, aprann fè biznis, aprann envesti nan komin yo soti (ankouraje yo fè biznis, aprann òganize yo, aprann kreye rezo).\nTravay sivik. N ap ankouraje chak Ayisyen aprann fè travay sivik nan komin, kominote y ap viv (Ayiti kou nan dyaspora).", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Dis kado pou tout Ayisyen 2\n\nTravay ansanm. Lefèt ke pifò Ayisyen gen pwoblèm ak travay ansanm, enben n ka panse a lòt estrateji tèlke: ankouraje chak Ayisyen aprann pwodui endividyèlman epi mete sa yo ka pwodui a o sèvis peyi, kominote, komin yo soti.\nLidèchip. Yon bagay ki kòmanse depi nan fwaye a, kote manman ak papa ap viv, epi timoun nan ap obsève. Donk anpil fwa, se modèl sa a timoun nan pral repwodui (youn ki ka pozitif ou negatif).\nPwodiksyon. Kisa chak Ayisyen pwodui, ka pwodui nan domèn, nan kapasite yo ke sosyete a ka benefisye de sa? La a, nou dwe sispann kritike Pyè oubyen Jak pou sa ki pa fèt nan sosyete a. Sètadi, nou koupab tou lè n wè sa k dwe fèt epi n rete bra kwaze san fè anyen.\nDetèminasyon. Lè n fin rekonèt pwoblèm nou, e sa ki lakoz yo, èske n ap kontinye blame Jak oubyen Pyè… epi n pa chache estrateji solisyone yo (menm lè yo ta pwopoze n kèk)?\nKòdenn vole ak kòdenn • Èg plane ak èg.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Ven pwen nan rezolisyon nou pou 2023 1\n\nAKSYON (san pale anpil).\nDEVOUMAN (nan sa n ap fè pou n vin modèl pozitif).\nEDE -- Aprann ede, pa fè egoyis, jwe wòl bon Samariten) • Ede pwochen nou (moun ki konekte ak nou yon fason yon lòt, moun nou kwaze sou wout nou, zanmi vityèl (nou pa janm rankontre fizikman).\nEDIKASYON (ta dwe  gratis pou tout, men kijan nou kontribye ladan pou  ede?).\nENFRASTSRIKTI (DE BAZ) -- Kijan nou ankouraje sa? Kijan nou patisipe?\nESPERYANS -- Nou dwe pataje l ak lòt • Pa fè egoyis.\nFÒS ANSANM -- Kijan n aplike l pou solisyone kèk pwoblèm?\nKARYÈ PWOFESYONÈL -- Ankouraje l • Oryante moun ladan • Bay enfòmasyon sou li.\nKONBIT (KÒVE). – Ankouraje l • Men anpil, chay pa lou (pwovèb).\nKONESANS (Ankouraje l • Pataje l • Mete l o sèvis: peyi w, kominote w oubyen komin ou.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Ven pwen nan rezolisyon nou pou 2023 2\n\nKONPETANS & TRANSPARANS -- Devlope yo • Montre yo nan tout sa w ap fè.\nKREYE (sa k pa t egziste) san pale anpil, san pèdi tan, san kritike zòt pou sa yo pa fè).\nMETYE -- Aprann omwen 3, 4 pou viv tout kote  w ka ye.\nPATRIYOTIS -- Nou dwe montre l nan aksyon, pa nan bouch.\nRAPIDITE (nan sa n ap fè • Pa pwokrastine (pa pèdi tan).\nRÈV / OBJEKTIF (nou dwe gen nan lavi) menm si moun pa konnen • Rèv chen pa pouri trip chen (pwovèb).\nSEYANS FÒMASYON & ORYANTASYON (pou ede lajenès, e lòt moun • Kijan n ede? • TRAVAY SIVIK (pou tout sitwayen patisipe ladan yo, e estrateji pou fè yo).\nTRAVAY (yon obligasyon pou n pa mande • pou n ka viv mye • pou n ka endepandan (ekonomikman) • Ankouraje moun travay (kèlkeswa tip travay yo ka fè) • sa yo ka kreye oubyen envante pou fè lajan.\nVIZYON -- Ki kote n vle rive? • Ki sa n ap reve?\nVWAYAJ (pou al obsève, gade, epi kopye sa ki bon pou n al replike e pataje ak lòt).", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sechrès e aksè a dlo an Ayiti 1\n\nNou vini ak yon sijè ki trè enpòtan, e nou pèdi tan pou fè ti rechèch sou entènèt la pou wè ki valè dlo, rivyè ki egziste an Ayiti. Nou bay tout yon lis nan atik sa a. Li trè enpòtan nan kad seyans fòmasyon n ap fè nan diferan domèn, espesyalman nan domèn agrikilti.\nNou pa kapab pale de agrikilti epi pou n ta kite irigasyon dèyè tandike lè nou gade Ayiti, nou wè se yon peyi ki chaje avèk resous natirèl  (tankou dlo, rivyè n ap jwenn nan diferan kote nan peyi a). Nou gen sous dlo, sodo pa egzanp, diferan andwa Ayiti.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sechrès e aksè a dlo an Ayiti 2\n\nPou kèk nan sodo yo, nou kapab mansyone uit (8) gran sodo n ap jwenn nan diferan andwa. Pami yo: Basen Ble, Basen Waka, Basen Zim, Kaskad Pichon, So Matiren, Sodo (nan zòn Plato Santral), e gran So Goudèt ki nan komin Lazil (L’Asile) nan sid.\t\nLè w ap gade imaj tout dlo sa yo, oubyen si w gen chans vizite kèk nan yo, ebyen yo pa fè anyen avèk yo paske pifò lidè o pouvwa pa enterese nan devlopman Ayiti. Gouvènman ak enstitisyon leta mouri; yo pa fonksonèl. Pa gen anyen ki fèt an tèm devlopman. Finalman, tout dlo sa yo abouti nan lamè.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sechrès e aksè a dlo an Ayiti 3\n\nSa ba ou yon ide de resous natirèl k ap gaspiye Ayiti. Yo ta fè Ayiti rich an tèm pwodiksyon agrikòl, tout sa ke nou ta bezwen, epi pesonn pa t ap pale de «lavichè» chak jou, oubyen pri tout bagay ki monte.\t\nMalerezman, pa gen oken pwojè irigasyon avan e aprè «Barrage Marion». Pa gen oken seyans fòmasyon k ap fèt pou ta montre moun kòman yo kapab fè yon seri ti pwojè irigasyon ki pa t ap koute milyonven, e kòman yo kapab itilize dlo nan zòn kote y ap viv Ayiti.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sechrès e aksè a dlo an Ayiti 4\n\nNou pale de tout pwoblèm sa yo nan woman Sezon sechrès Ayiti. Premye edisyon an soti an 1994. Dezyèm edisyon an (224 p.), ki pi bèl toujou avèk narasyon, soti an 2014.\t\nNou mete l gratis an liy pou eseye konsyantize tout Ayisyen sou pwoblèm sa yo, pou ede tout lekòl, elèv, anseyan Ayiti, e tout sa yo k ap fè rechèch… Konsa, y ap gen yon ide de pwoblèm peyizan yo, pwoblèm dlo e pou kisa an majorite y ap kite Ayiti akoz pwoblèm sa yo ke y ap fè fas ak yo.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sechrès e aksè a dlo an Ayiti 5\n\nN ap fè tout yon sòt de seyans fòmasyon seyans fòmasyon sou fason pou konsève dlo lapli, pa egzanp. Majorite moun Ayiti gen kay (an) tòl kounyeya men kesyon an se: Lè gen lapli kòman nou konsève l?\t\nYon fwa ou gen yon kay an tòl pa egzanp, ou kapab fouye yon rezèvwa souteren oubyen pisin, basen nan lakou w, espesyalman si w rete an pwovens. Ou kapab simante l (lè sa posib). Dlo ki soti nan goutyè kay la oubyen lòt kote pral tonbe dirèkteman ladan. Apati de la, w ap kapab wouze jaden w, oubyen lòt jaden ki tou pre. Ou kapab itilize konduit banbou pou kondi dlo a pou ale lwen.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sechrès e aksè a dlo an Ayiti 6\n\nAnpil nan nou Ayiti pa gen aksè a kawotchou pou wouze. Se achte pou n achte l, men banbou p ap koute nou chè pou itilize l. Banbou gen plizyè ne tankou kann. Depi w pèse ne sa yo ak yon bagay pwenti, y ap pèmèt pasaj dlo a.\t\nOu kapab menm fè biznis avèk dlo ou kapte a. Ou fè dil avèk vwazen ki gen tè pre ak rezèvwa ou kreye a, epi diskite ak yo kòman y ap peye w. Yo kapab ba ou yon pati nan rekòt la lè mwason.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sechrès e aksè a dlo an Ayiti 7\n\nKesyon yo se: (a) Kòman nou mete tout resous natirèl Ayiti an aplikasyon? (b) Kòman nou itilize yo? (c) Èske n ap ret tann enstitisyon e sa yo ki o pouvwa pou vin fè tout bagay pou nou? Wi, nou konnen ke gen yon seri pwojè majè se gouvènman ki dwe angaje nan fè yo paske yo gen lajan pou sa. Men, annatandan, kisa nou kapab fè akoutèm, si n òganize nou?\t\nKi teknik nou kapab itilize pou kapte dlo ki prè lakay nou (tankou sous, rivyè e dlo lapli)? Lapli tonbe tout kote, kèlkeswa kote kay nou ta sitiye; nou kapab kapte l fasilman.\nNou kapab kreye yon pisin souteren, kèlkeswa jan nou kapab fè li pou dlo a pa evapore, epi nou simante l. Donk, konsa nou kapab konsève dlo a pou bèt bwè, pou wouze jaden ak plant. Nou kapab plen awozwa pou wouze plant nan lakou nou. Pafwa yo pa bezwen anpil dlo chak jou.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Materyèl pedagojik pou lekòl Ayiti\n\nRalonj wèb nou www.potomitan.info/vedrine/index.php chaje ak materyèl edikatif pou ede anseyan Ayiti, elèv, ak moun k ap fè rechèch. Li pa fasil pou n enprime materyèl sa yo pou plizyè lekòl ki bezwen yo, men pou moun ki konsène, nou mande yo ede n sikile enfòmasyon an (youn di lòt pou fè lòt moun konnen kisa ki disponib sou entènèt la pou ede lekòl Ayiti).\nAn menm tan tou, nou konnen se pa tout moun Ayiti ki gen aksè entènèt, ki gen yon òdinatè (konpwoutè) men n ap ankouraje sa fèt (pou omwen pifò lekòl Ayiti ta gen yon ti laboratwa konpwoutè pou kòmanse mache nan wout modènite pou yo konekte ak lemond. N ap ankouraje sa, ankouraje moun pale sou sa, ankouraje moun ede lokalite oubyen zòn kote yo soti a…\nSe yon bèl estrateji pou ede nan devlopman Ayiti, san pale anpil (ankouraje moun ki soti nan yon zòn ede zòn sa a nan kapasite yo, nan sa yo ka fè, san rete tann se gouvènman ki pou vin fè depi “A” jiska “Z”). Wi, n ap di li enpòtan pou gouvènman fè travay li, men n ap di tou li enpòtan pou chak sitwayen eseye ede jan yo kapab.\nNou antre nan ansèyman piblik an 1986 (nan vil Boston, Etazini). Esperyans kout nou pandan 3 ane ak elèv ayisyen (ki soti Ayiti) te sifi pou te ban nou yon ide jeneral de tout pwoblèm lekòl Ayiti ap konfwonte (nan tout sans). Sa te enspire n tou pou wè kisa n ka fè nan kapasite nou pou ede.\nKonsa, pandan ven ane, nou te travay san pran souf pou devlope yon seri materyèl pedagojik pou ede non sèlman Pwogram Bileng Ayisyen (nan tout Etazini), men tou pou itilize yo Ayiti. Tout sa nou mete sou entènèt la, yo gratis. Se jis enprime yo, fè seminè ak yo, oubyen itilize yo.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Seminè pou anseyan\n\nMajorite anseyan Ayiti pa t gen chans suiv kèk seminè pedagojik avan menm yo kòmanse anseye. Se pa fòt yo nonplis lè nou konn pwoblèm ki egziste yo. Se yon aktivite n ap ankouraje sitou pou anseyan ayisyen ki nan dyaspora a ta al fè Ayiti pou ede nan fòmasyon edikatè sa yo. Kòm moun k ap viv Etazini, li pa fin fasil pou n ta di tanzantan nou pral fè seminè Ayiti (pandan vakans ete) pou ede anseyan, byenke n renmen tip aktivite konsa. Nou te pran tout ide sa yo, epi n ekri yon liv ki rele Yon koudèy sou pwoblèm lekòl Ayiti. Premye edisyon an te parèt an 1994.\nPlizyè egzanplè al jwenn plizyè edikatè, ak bibliyotèk. Nan pale ak plizyè ladan yo, fè plis rechèch, nou te vin pase men ladan pou n te vin ak yon dezyèm edisyon an (2007). Olye pou m ta vann li pou fè lajan, nou mete l gratis sou entènèt la pou tout moun gen aksè a dokiman sa a, patikilyèman anseyan ki ta vle ede pote chanjman nan tout pwoblèm lekòl.\nKonsa, n ap ankouraje tout anseyan li l (òganize an ti gwoup pou diskite sou li, wè kijan yo kapab aplike yon seri ide ladan, òganize pwòp seminè pa yo pou sèvi ak li kòm manyèl). N ap pwofite mansyone kèk lòt liv elektwonik ke nou mete disponib sou nèt la nou pou ede anseyan ak elèv. Pami yo: Ide pou kreye yon 'High School Ayisyen' prive nan Boston; Quelques plantes créoles et leurs noms en latin; Kreyol Without Toil: an introductory course to Haitian Creole; Peyi m rele Ayiti : My country is Haiti; Koze lanmou (Vol. I, II, a collection of love poems in Haitian Creole); Kritik ak rechèch sou pwovèb ayisyen: revizyon e edisyon 100 pwovèb ayisyen nan You can learn Creole;  Petit lexique du créole haïtien; Published Poems (in periodicals, anthologies and books); 100 Kesyon ak repons pou Ekzamen Sitwayènte Amerikèn…\nRoman Sezon sechrès Ayiti (te disponib sou nèt la pandan kèk tan) avan nou te vin pibliye dezyèm edisyon an (sou fòm liv) ane pase. Nou rekòmande l pou nivo mwayen e segondè. Li tou prepare ak yon seksyon Kesyon & Konpreyansyon (sou 10 chapit yo, ki an kreyòl /anglè), plis yon glosè  (ti diksyonè) kreyòl – anglè pou ede moun ki pale anglè k ap aprann kreyòl.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Sant resous andedan chak lekòl\n\nNou remake majorite lekòl Ayiti pa gen yon ti bibliyotèk ladan yo, kote elèv te kapab pase tan pou chache dokiman, kopye leson nan liv yo ka pa genyen... Donk n ap ankouraje tout lekòl Ayiti kreye yon sant resous pou mete a dispozisyon kopi tout liv ak dokiman y ap sèvi. Sa ta ede timoun ki pa gen yon liv pou l kopye leson li bezwen, li dokiman l bezwen pou fè rechèch pou klas li. Nan sal resous sa a, li enpòtan pou ta gen òdinatè, enprimant (pou fè kopi trapde) ak lòt tip materyèl menm si elèv la pa ta gen lajan pou l peye pou kopi yo.  Si l pa gen lajan sou li, lekòl la kapab kreye yon kont pou chak elèv, epi yo ta peye pou kopi yo annapre. Konsa, menm si elèv la poko gen yon liv, li ta kapab gen kopi chapit la trapde pou l etidye san pèdi tan.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Lang k ap itilize nan lekòl\n\nMalerezman pou anseyan ki poko janm gen chans suiv yon seminè lengwistik, y ap fè anpil voye monte sou sijè enpòtan sa a, pase anpil fwa yo pa jwenn espesyalis ki fran ki pou di koze yo jan yo ye. Lang se yon zouti l ye. Moun ka itilize yon zouti pou fè bon bagay ak li, konsa tou moun ka itilize l pou fè move bagay. Ann pran yon machèt pa egzanp, panse kijan moun ka itilize l (pou bon, pou move bagay).\nMen ann itilize fransè ak kreyòl kòm zouti pou n avanse, pou n ede nan devlopman Ayiti. Premyèman lè nou mansyone fransè, nou wè majorite liv /dokiman lekòl ekri nan lang sa a. Gen moun ki ka di “se yon pwoblèm” lè n konnen se “kreyòl” ki lang matènèl tout Ayisyen…\nMen ann panse ak entelijans tou: ki valè timoun Ayiti ki gen aksè al lekòl gratis (kote lang enstriksyon an se fransè  oubyen kreyòl), ki gen aksè prete liv (an fransè ou an kreyòl) nan yon bibliyotèk pou li, pou fè devwa lekòl yo? Nou kite repons sa yo pou lektè yo. Ann aprann itilize mwayen nou genyen, sa nou gen nan men nou. Si nou jwenn liv an fransè ou an kreyòl, ann itlize yo san oken pwoblèm, san oken konplèks pase li enpòtan pou tout timoun metrize toude lang yo, to ou ta. Epi pi devan, li pral enpòtan pou tout ti Ayisyen ta pale lang “anglè”, ki yon reyalite pou konekte yo ak lemond, pase li enposib sèjousi pou konekte ak reyalite kòmès, biznis, komès, rechèch syantifik nan lemond pou pa ta pale anglè (kòm lingua franca).\nAyiti an reta seryezman nan kad aprantisay “lang etranje” si nou konpare l ak lòt zòn nan Karayib la kote timoun yo kòmanse aprann yon lang etranje nan senkyèm ane fondamantal… Gen ase materyèl aktyèlman ki disponib pou lekòl Ayiti ta kòmanse anseye tout timoun anglè, espayòl apati senkyèm ane fondamantal. Epi nan fen segondè pou tout elèv ta gen yon konpetans avanse an kreyòl, fransè, anglè, espayòl (menm jan ak kèk lòt andwa nan Karayib la). Balon an se nan pye leta ak anseyan ayisyen si yo vle inisye chanjman sa yo pou ede lekòl Ayiti avanse.", "description": null, "domain": "poetry-site", "date": "2025-11-11 18:54:13", "url": null, "image_url": null}
{"text": "Aktivite lè vandredi\n\nAnpil aktivite te ka fèt jou vandredi nan lekòl yo pou ede ak yon edikasyon praktik. Ak bezwen Ayiti, se ta yon avantay bab e moustach pou chak anseyan ta panse a aktivite yo ka fè swa nan klas yo, swa nan lekòl kote y ap anseye a pou ede elèv.\nNou ekri yon atik sou sa ki rele Ayiti: Pou yon edikasyon pratik lè vandredi, e n ap ankouraje tout anseyan ak elèv li l. Pami aktivite sa yo, nou ka site: aprann bay premye swen (pou sove lavi moun), aprann entèpretarya, aprann espò (baskètbòl, bezbòl, foutbòl, kous, natasyon, volebòl…), aprann fè atizana, aprann fè manje, aprann fè penti, aprann fè pepinyè pou rebwaze, aprann kondi e ranje traktè, aprann koud (kouti), aprann mekanik, aprann monte bisiklèt /motosiklèt, aprann naje (pou sove yon moun k ap nwaye), aprann ranje òdinatè, aprann teknik pou kannale dlo pou wouze tè, aprann teknik pou kapte dlo pou wouze tè (enkli konstriksyon rezèvwa an beton pou konsève dlo pou wouze tè), aprann teknik pou peche (nan fon lanmè), aprann yon lang etranjè (anglè, espayòl) pou sèvi entèprèt, envite pwofesyonèl (kouwè agwonòn, apantè, avoka, bòs (tout tip), enfimyè, enjenyè, kòdonyè, medsen, tayè, koutiryè… vin pale nan klas pou motive elèv (k ap panse a pwofesyon sa yo, etidye (tout tip) motè, fè soulye, pratike ar masyal (pou defann tèt ou san itilize zam).", "description": null, "domain": "poetry-site", "date": "2025-11-11 18:54:13", "url": null, "image_url": null}
