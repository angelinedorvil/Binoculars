{"title": "Zanj Vodrèy - Rezo Nòdwès", "text": " Wout Vodrèy m kwaze bab pou bab yon zanj Sou latè pou pechè latè Lesyèl pou zanj vòltije Me sou wout Vodrèy m kwaze bab pou bab yon zanj Trèz lane anvan M te wè w nan rèv Anyen pa chanje Rèv la tèt koupe je klè Grandi w grandi w ase Matirite w debòde Se menm zanj lan Vodrèy mete m bab pou bab ak ou Je nan je Men nan men Tèt kole Pye nan pye Nou 2 fè youn Kò sou kò Jouk lannuit pati kite nuit lan Nan yon kontanplasyon demezire Senkèdimaten rive Solèy la fè kazi lè l tande vwa nou Lari pa t tande vwa w Ou pa t tande vwa lari tou Se pye bwa yo sèlman ki te okouran Zanj tankou w m kwaze Vodrèy Se yon egzanp vivan pou pwòpte vil Okap si y ap kopye bote w Fòm kòw pa sozi wout ki mennen Ekolojik ni Satama Vila Kana kriye sou longè foli nou anba dra a Tanpri prete tout vil la mezi bèlte anba tivant ou Pou l ka rale moso lafrèch cheri Vodrèy m kwaze bab pou bab yon zanj tankou w Sa gen 13 lane m te wè w nan rèv Se fout bon pou mwen Ou wouze m ou benyen m latètopye Lodè kò w tache sou mwen kou lodè jasmen lanjelis Fè foto w tanpri enstale devan vètyè Pou vil la kopye bote w tanpri cheri Wi Vodrèy ou bon pou pri a. Jamesky Jeanty, Rèldouvanjou. 7 septanm 2025, 8 è 30 nan aswè. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Wout Vodrèy m kwaze bab pou bab yon zanj Sou latè pou pechè latè Lesyèl pou zanj vòltije Me sou wout Vodrèy m kwaze bab pou bab yon zanj Trèz lane anvan M te wè w nan rèv Anyen pa chanje Rèv la tèt koupe je klè Grandi w grandi w ase Matirite w debòde", "domain": "rezonodwes.com", "date": "2025-11-09 22:56:26", "url": "https://rezonodwes.com/?p=365826", "image_url": null}
{"title": "Iléus Papillon : Filozofe - Rezo Nòdwès", "text": "M p ap di lanmou lanmèd Li aprann mwen chimen foli M p ap bay vag madichon poutèt soupi kèk vil Se lanmè ki kenbe lanmò m toujou  M fèt ak yon pil zetwal nan men goch M kache non m nan inosans lari Tanpri solèy Fè m sone rat pa mete woujalèv Tout zwazo pote nyaj pa yo  M p ap chache rezon pou lorizon Se demen m ap konnen Nan konbyen powèm m mache deja Pou m travèse tras sa nou pa te dwe bliye pliye  Mezanmi M pa mele ak okenn syèl k ap prete dloje pou ponpe M pa mele ak okenn lari k ap separe kriye timoun  M p ap di peyi a fou ankò Nou gen dwa pou n fout fou Monte pye atè sou tribin nasyonzini Desinen pwomès nou vle E alò… Dat kapitalis ap fè twou nan rèv nou  Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "M p ap di lanmou lanmèd Li aprann mwen chimen foli M p ap bay vag madichon poutèt soupi kèk vil Se lanmè ki kenbe lanmò m toujou M fèt ak yon pil zetwal nan men goch M kache non m nan inosans lari Tanpri solèy Fè m sone rat pa mete woujalèv Tout zwazo", "domain": "rezonodwes.com", "date": "2025-11-09 22:56:28", "url": "https://rezonodwes.com/?p=366397", "image_url": null}
{"title": "Maskarad Referandòm - Rezo Nòdwès", "text": "MASKARAD REFERANDÒM: ANVERITE SI YO PÈSISTE PÈP LA AP REZISTE. Yon referandòm Fantòm, San fon, sanfòm San nòm, san bòn; Yon referandòm Gomò ak Sodòm; Yon referandòm Ranmase  lomòn; Yon referandòm San syèj, san wayòm; Yon referandòm Ki sieje anba pye bwadòm; Yon referandòm rakay Kap fèt anba pay; Yon referandòm pèdi ray; Yon referandòm Monte mòn Desann mòn, Lalin ap balize dè mòn; Yon referandòm Kreyon pa gen gòm; Yon referandòm Plen ris; Pita pi tris; Yon referandòm San èd chalòm; Yon referandòm Bote lajan an mas, Bay tafya channmas; Yon referandòm Dirijan bonmas Kap fè grimas; Yon maskarad referandòm Ki vyole dwadelòm; Yon maskarad referandòm Kap fèt an kartimini Pou bay chat mimi Okazyon kenbe peyi Lontan nan kalmi; Yon referandòm Fè yon vèy Epi kase fèy Kouvri sa Pou pwoteje awousa; Yon referandòm Pou pèmèt demagòg Transfòme leta an sinagòg; Epi kontinye aji an gòg magòg; Yon referandòm Pou kontinye bay satan Anpil ak yon pakèt tan Pou l egziste lontan; Maskarad referandòm: Anverite pèp la ap reziste Menmsi mechan yo pèsiste René Julien Sitwayen engaje Wi RJ, Yon referandòm ak anpil vòlò ak demagòg. Nou Fout Bouke ! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MASKARAD REFERANDÒM: ANVERITESI YO PÈSISTEPÈP LA AP REZISTE. Yon referandòmFantòm,San fon, sanfòmSan nòm, san bòn; Yon referandòmGomò ak Sodòm; Yon referandòmRanmase lomòn; Yon referandòmSan syèj, san wayòm; Yon referandòmKi sieje anba pye bwadòm; Yon referandòm rakayKap fèt anba pay;Yon referandòm pèdi ray; Yon referandòmMonte mònDesann mòn,Lalin ap balize dè mòn; Yon referandòmKreyon pa gen gòm;", "domain": "rezonodwes.com", "date": "2025-11-09 22:56:29", "url": "https://rezonodwes.com/?p=235178", "image_url": null}
{"title": "Gen Zen! - Rezo Nòdwès", "text": "Samdi 15 me 2021 ((rezonodwes.com))– Menm vilen; menm koken, venteyen, tranteyen, karanteyen, menm tenyen. Jenn ansyen Grenn Nan Bouden ranplase mizisyen nimero en; epi, epi anyen. Reken yo te benyen lan menm basen; yo te tou limen, yo tap jere menm zen. Mesken yo penyen lage pou menm voryen; yo gen menm lyen, menm pwen. Men lan men, ren lan ren, lan menm fo renmen, yo ponmennen, yo penpennen. Vlen fè dan chen kimen; podven, kras pen fè mesken san nen trennen kou chen. Okenn filtè, zèfèis aferis tann pèlen Tibwa pou miyonnen ak menti tout rakwen. Senkant kòb degouden, Lapen, Kabrit Tomazo, menm plimen, menm deplimen. ****************************************************************************** Evelyne, Marline, kokennchenn Gengenn bèl mwayèn sistèm san jèn maspinen. Kou wen ak kodenn, asasen aliyen, frennen epi deplimen mannken de je fèmen. Kou chen, zarenyen ak marengwen, yo etenn kretyen, jete Titanyen, sou tenten. Poutan limenna ak feminen pouvwa bwè diven, fè kalen, recevwa ti bo sou nen. Koken pran kretyen pou kodenn pandan yap gagannen, degrennen, dan griyen. Yo kidnape ak maspinen menm famasyen ak medsen ki siyen pou simen swen. Poutan, asasen byen jere Dominiken, savonnen do lan benyen lan menm basen. Nen frèt yo pa jennen siyen pachemen pou asasen ak sendenden fè fòs komen. Tikenkenn ak Grenn sonnen gen marenn, parenn pou etenn souf, simaye òfelen. Manyen Youn Manyen Tout se kopen pouvwa, yo pran plis tèren lan maspinen. Tèren yan minen, lajounen n fènwa lan lafimen ki limen pou jouk demen maten. Grenn mestiyen pa donnen berejenn; simen malandren, nou rekolte sendenden. Senmaten ki te bèl graden pran lan moulen malandren gang kap simen Chagren. Ti-Bredjenn pa jwenn Ti-Gengenn pou souse sen, bouden jèn lan nich pengwen. Chenn lan ren, venn nou tounen vlen, desten nou sènen lan twa wa, pakonnen. Sendenden yo penn yon vye desen lapenn, chenn lan grenn, okenn Ti gengenn. ****************************************************************************** Mazenflen boukannen lajounen, retounen lan U-Turn apre yo rive two lwen. Kannale monte desann Pèleren, ap simen la sirèn, lafimen, epi piye mwayen. Yo detounen biten Venezyelyen, plen panyen TiMajenn ak ponyen monnen. Alafen, malfrendenn simen graten kakachen lan men reziyen ak soufrisken. Chimen lekòl fèmen, ti maskilen ap fimen jwen, ti feminen ap fè piten pou pen. Liseyen, kolejyen sispann debyen; bije aliyen lan konsila chilyen ak brezilyen. Move ten fè kenken sou chelèn ak Bredjenn, ki bouke toufe lan gaz lakrimojèn. Entesten fen ap vale entesten plen, pa menm yon ti pen san leven, figi fennen. Nou reziyenn lan kè plen, grenn sab lan vilbreken n, nou senyen, nou san fren. Festen Sen Valanten lan dechèpiye magazen, lyen anvlimen, fanmi pè vwazen. Dwazimen toufounen, medsen, teknisyen pa anyen; anven, nou envoke ginen. Ayisyen madichonnen ? Pa sèten. Sinon, gen bezwen pou n plenyen devan sen. Kokennchenn petren, epi la sirèn ap flannen, refren penyen lage tout lajounen. Chimen demenn lwen kou languinen, konbyen ap plenyen, ponyen ap mennen. Brenn Ayisyen flannen kou lafimen lan espas karibeyen, fennen kay dominiken. Koken vannen kòb venezyelyen, layite vilaj Kwen Dèzakaden, ki vo milyon ven. ****************************************************************************** Nou patinen, nou tounen aladen, ap vale grenn labapen, pase Nwèl san saten. Politisyen degrenn gòch grennen jilbrèt, bwote dlo lan panyen, fè chawolen. Goumen, simen venen, janmen panse ak Ti Pousen ki ajen jouk fen lajounen. Gamen kap dòmi lan seren, flè jasmen ki pa boujounen, ale wè pou ta donnen. Semenn vannen tankou wikenn, lan anyen, plen brenn ak kleren, lan deklen. Boul grenn disparèt, boul grenn pa jwenn jwèt, kat la mare twasèt, lan petren. Grenn nan bouden, menm refren gaspiye mwayen, kilè nap sispann trennen ? En jen? Nou pa konnen. Men se sèten, jou pou mafrendenn teke fren pa lwen. Kamoken ap souse grenn rezen, pafimen ak jasmen, plede siyen dekrè tenten. Mizisyen blengbendeng « chawa pete » pi modèl ak pi teknisyen pase dwayen. Yo nonmen malandren konsiltan ak anbasadè pou “Ouve le Kò” plis vale teren. BIC wè lwen. Mikaben, nap viv Ayiti pou n cheri lan renmen an? Dwèt makònen. Kè plen, malandren patinen, simen pawòl kaka kleren, ki pa Laten ni Mandaren, Oten ak grenn plen pase yo janmen genyen, poutan yo pa jennen lan clandesten. Lan koken, kreten fann Fimen, Malandren bimen Mirlande. Nap jwenn yon Silven? Antouka, nou konnen li pap « ala senglenglen » si nou rive pran desten n en men. **************************************************************************** Mesken vant deboutonnen lan aleken ak diven, epi TiBenn ap manje kras nen. Malen ak koken vwazen Dominiken yo deboulonnen chimen n, simen podven. Kaptenn avèg pouri chimen n ak chimè, siyen kraze bouden, epi simen defen. Vwazen pouryen, sitèn san ranpli lan basen byen lwen, nou pa kouzen jèmen. Gwo koken mizisyen vannen ekriven lan vye eskriten pou pran desten an men. Ak soutyen temwen Meriken, yo maspinen n, epi yo asasinen n, tankou Tilapen. Merten te ede koken lan di li pa sityayen Meriken ; jès mesken sa pa te anoden. Anbasad meriken benyen lan koken, plase kopen malen pou pase n lan tenten. Ti Bekenn, Ti Milyen, Ti Bazen, Ti Mannken, yo pa gen desten, fennen avan limen. Souveren aprè de Bisantnè; venteyen Latousen aprè de milenè, pirèd ap trennen. Ayisyen malmennen, ponmenen, trennen lan vye kwen kou chen ki pa gen desten. Anfen, piga n moli, nou dwe vaksinen kont vye chwa kreten pou n chanje desten. Ameriken, Kanadyen, Dominiken, Chilyen, Brezilyen, yo pa pran nou pou anyen. Sou teren karibeyen, sèl Kiben ak Venezyelyen ki temwaye nou bonjan renmen. Konbyen plenyen, konbyen kimen, twòp tenten, deklen san fren sa dwe frennen! Anfen, pitit Tousen, nèg ginen, nou pa dwe janm bay legen, se nou ki pou genyen. Carly Dollin Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 15 me 2021 ((rezonodwes.com))-- Menm vilen; menm koken, venteyen, tranteyen, karanteyen, menm tenyen. Jenn ansyen Grenn Nan Bouden ranplase mizisyen nimero en; epi, epi anyen. Reken yo te benyen lan menm basen; yo te tou limen, yo tap jere menm zen. Mesken yo penyen lage pou menm voryen; yo gen menm lyen, menm pwen.", "domain": "rezonodwes.com", "date": "2025-11-09 22:56:31", "url": "https://rezonodwes.com/?p=235273", "image_url": null}
{"title": "Boulvès - Rezo Nòdwès", "text": "Boulvès Mwen pase devan bèl bak fwi a Mwen fouye je m ladan l Mwen pran bon sant Kidonk mwen pa ezite yon sèl segonn Mwen fè sa m kapab Mwen pase men m Mwen pran l tou dousman Tèlman l bèl Tèlman l fre Tèlman l fè m sonje Basen Kayiman Tèlman l fè m sonje bèl flè sou wout Yamousoukwo-Bwake Tèlman l fè m sonje Nan Pilye Bò larivyè Yon samdi maten solèy cho Nan peyi m Wololoy ! li byen mi wi Li klere klere wi Po l bèl anpil wi Yon ti jan jòn sitwon Yon ti wouj grena Ji l bay la se pa ti dous li dous non Li dous anpil vre wi Kou siwo kann koka Sou akasan Nan fèy bannann vèt Mwen sèlman louvri bouch mwen Mete pwent lang mwen Pou m goute Siwo doja sa a Woy ! li koule floup Sou tout dwèt mwen Lè m voye je m gade Mwen wè ak de nawè m Lemajè m kouvri nèt wi Se konsa wi Lide m tou pati Se konsa wi Mwen wè m ap vwayaje lakay Pandan m ap pwomennen lang mwen Toupatou Nan nannan l Pandan m ap lanbe l Jiskaske yon ti gout pa rete Sou kò l Tou blanch Tou sèch Toutouni Ayayay! se pa ti bèl moman sa a bèl Se vre Epoutan Lè m byen gade Lè m fè yon ti kras reflechi Tristès anvayi kè m wi An menm tan Mwen sonje ki jan lakay ap monte lesyèl pado Nan do lalwa Pirèd toujou jodi a Mwen pa t janm kwè distrè m Nan yon bèl mango Doudous konsa Ladous kivyen kenèp konsa Te ka boulvèse m nan pwen sa a Alòske m te pare Je klè Tèt frèt Vant deboutonnen Tou limen San gade dèyè Pou m te pran plezi mwen Jouk tèt mwen vire Jouk mwen gaga nèt alkole Jouk mwen pèdi tèt mwen Jouk li jou Ala traka papa © Arnousse Beaulière Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "BoulvèsMwen pase devan bèl bak fwi a Mwen fouye je m ladan l Mwen pran bon sant Kidonk mwen pa ezite yon sèl segonn Mwen fè sa m kapab Mwen pase men m Mwen pran l tou dousman Tèlman l bèl Tèlman l fre Tèlman l fè m sonje Basen Kayiman Tèlman l fè m", "domain": "rezonodwes.com", "date": "2025-11-09 22:56:32", "url": "https://rezonodwes.com/?p=368689", "image_url": null}
{"title": "Ase - Rezo Nòdwès", "text": "Ase (Julien Perkens Rolf) Tande byen lwen Yon vwa nan dezè potoprens Se Yon malerèz san destinasyon Kap chache wout Plas piblik ou pwovens Nèg ak zam san fwa ni lwa sèl chèf operasyon —- Yon pati menm se SOS , ase Pandan pèsonn pa epanye Nou tout temwen ensekirite a fin vale teren Rèv jenès la menm anpile nan yon kwen —– Tout Moun vle mete van nan vwèl yo pou yo ale E sak nan obligasyon pou rete Se swa yo vle rete batay pou yon vi  miyò Ou byen yo pa gen paspò —- Yon pakèt nèg ak zam kap simen latwoublay nan yon Kapital Lage sou enstitisyon yo gwo malè pandye pou fonksyone Ki konsekans lan:« Bèl bòs mennenm lopital» San pran konsyans nan tout deriv yo,  yo kontribye —- Pandan tout bagay sou kontwòl Bandi kontinye ap pran pye sou lapolis Se ak anpil odas , je chèch poun ta pale de jistis Lakoloni menm ap tann yon komisyon sivil kap sòti nan metwopòl —- Nou di ase ,nou pa kapab ankò, nou bouke Se vwa yon jenès ki vyole , kidnape, manipile Nou dwe viv e vle viv tankou Moun Ansanm ann pran desten nou an men, Ann aji an granmoun. JPR Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ase (Julien Perkens Rolf) Tande byen lwen Yon vwa nan dezè potoprens Se Yon malerèz san destinasyon Kap chache wout Plas piblik ou pwovens Nèg ak zam san fwa ni lwa sèl chèf operasyon ---- Yon pati menm se SOS , ase Pandan pèsonn pa epanye Nou tout temwen ensekirite a fin vale teren Rèv", "domain": "rezonodwes.com", "date": "2025-11-09 22:56:34", "url": "https://rezonodwes.com/?p=305587", "image_url": null}
{"title": "Sa se jou an m - Rezo Nòdwès", "text": "Sa se jou an m ——————- Jodi a se yon jou fè nwa Tout tèt gridap pa gen gaz Chak moun yonn ap fwape ak lòt Tankou foumi fou k ap kouri pou lapli Jodi a se yon jou malfini ak chòvsourit Tout lanwit se la jounen tèlman fè nwa Anba tout konfizyon ak panik Machann peyi yo ap mete pèp ayisiyen Jodi a se yon jou chodyè vid monte tab Timoun san manman ak papa Ap pede kwiye pou manje Tout dife chabon etenn nan bouda bouki Jodi a se yon jou pou m rale yon etwal San yon boul kwistal pou m ka wè twou foban Nan bouch awousa dan plen panyen pou yon boul bòlèt Mwen se yon natif natal sous libète Jodi a se yon jou pou m chita gade solèy la Mensi mwen paka wè manzè lavi sou k ap dodinen Tankou kalbas kap woule nan yon rivyè deseche Kote malpouwont finn dechennen Jodi a se jou pou m sanble tout fòs mwen Pou m di ase twòp zonbi ap fè m filalang Nan peyi ak chapo san tèt Ou gen rezon yo t gentan di w sa dyòl san dan Jodi a se jou kote tout dan rachòt pwal fè arimay Nan tout kwen ak rankwen pou yo jwen yon moutòl San gwès ak afwiba epi yon tèt piman bouk O pa gen dlo e pa gen krich nan wonn lan Jodi a se jou mwen fout bouke a Se jou pou m desann pantalon mwen Pou fè dada mwen pale ak yo Yo menm menm ki chita sou zorèy yo y ap pete sou mizè an m Elco Saint Amand Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sa se jou an m——————- Jodi a se yon jou fè nwaTout tèt gridap pa gen gaz Chak moun yonn ap fwape ak lòtTankou foumi fou k ap kouri pou lapli Jodi a se yon jou malfini ak chòvsouritTout lanwit se la jounen tèlman fè nwaAnba tout konfizyon ak panikMachann peyi yo ap mete pèp", "domain": "rezonodwes.com", "date": "2025-11-09 22:56:35", "url": "https://rezonodwes.com/?p=306940", "image_url": null}
{"title": "Vè madichon - Rezo Nòdwès", "text": "Vè madichon Mwen gen lontan Mwen mete kouve vè madichon sa yo Nan bwat ogatwa pwezi m. Sou pewon sen Jak Majè nan kafou tenten Mwen pral resite yo pou mwen ka voye yon fòkyou Bay Tonton Sàm ki jouke peyi m nan pak èd imanitè. Èd imanitè manje ranje dekilakyèl k’ap kwachòkòdize pwodiksyon lakay. Èd imanitè pete fyèl ki lage tankou yon sansi nan souse san ekonomi peyi m. Èd imanitè awogans, san koutya k’ap souflete grandèt machè peyi m. Èd imanitè yèstèdey ki lage yon serenad penzou nan trip tòde timoun lakay. Mwen gen lontan Mwen mete kouve vè madichon sa yo Nan djakout Pwezi m. Devan chapèl sent doulè, Mwen pral li yo pou mwen ka pale Ak Enperyalis yo ki mete bòt sire yo sou kòtòf lestomak enstitisyon peyi m. Mwen gen lontan M’ap gade enstitisyon peyi m kanyank kanyank k’ap zoukoutap sou yon falèz degrengolad nan wout Dèdal. Pwezi sa se pou m chante yon mès popilè ki pa mare sosis li ak levanjil restavèk, kriminèl k’ap preche nan Pawas Fann fwa kitel Mache. Pwezi sa se yon bòl letènèl ki limen nan begonn lademokrazi pèlen tèt ki antòtye sèvo tijenn peyi m e ki tounen rat plenn pou mòde pye kilti lakay. James Saint Germain Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vè madichon Mwen gen lontanMwen mete kouve vè madichon sa yoNan bwat ogatwa pwezi m. Sou pewon sen Jak Majè nan kafou tentenMwen pral resite yo pou mwen ka voye yon fòkyouBay Tonton Sàm ki jouke peyi m nan pak èd imanitè. Èd imanitè manje ranje dekilakyèl k'ap kwachòkòdize pwodiksyon lakay.Èd imanitè pete fyèl ki", "domain": "rezonodwes.com", "date": "2025-11-09 22:56:37", "url": "https://rezonodwes.com/?p=309708", "image_url": null}
{"title": "Georges Castera, « Tanbou kreyòl » : pwèm pou 4 podyòl ak de wòch - Rezo Nòdwès", "text": "Georges Castera fils, né le 27 décembre 1936 à Port-au-Prince et mort le 24 janvier 2020 à Pétion-Ville, est un un des plus grands poètes haïtiens contemporains. Son œuvre, écrite en créole et en français, marque toute une génération. Mercredi 13 juillet 2022 ((rezonodwes.com))– Tanbou mache di sa-m pa ka pote ma kapote-l sa-m pa ka sa-m pa ka ma ka trakatap katap ka trakatap katap ka GOUDOU GOUDOU GOUDOU plop plop plop Gen tanbou se ak zo mò pou bat yo pou bri a sèk rèk Apre ou bat vant yo pou fè yo pale GOUDOU GOUDOU GOUDOU plop plop plop pou fè yo pale pou nèg isit nèg lòtbò sispann lage chèy pay anba sab lanmè trakatap katap ka ma ka sa-m pa ka ma ka pote-l san-m pa kapote-l Tanbou-m bat la Tanbou-m bat la wa karese-l ak men ou wa karese-l ak kò-w Mo kreyòl yo se tanbou-m Tanbou m’bat la rèk Tanbou m’bat la sèk Tanbou yo mache di san timoun san granmoun depi anro jouk anba San timoun, san granmoun tout lajè tout longè tout lage lan lari aklè Se yon lame fizi atè ki pa veye frontyè ki pa veye lanmè se yon lame san lonè yon lame pèyè san peyi k’ap gaspiye on divital rafal katafal catafales pou fè moun pè Se yon lame pèpè lòt ame abiye dezabiye a klè Tanbou mache di sa-m pa kapote wa ka pote-l wa kapote-l si-m pa ka pote-l sa-m pa ka sa-m pa ka wa ka trakapap katap ka Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Georges Castera fils, né le 27 décembre 1936 à Port-au-Prince et mort le 24 janvier 2020 à Pétion-Ville, est un un des plus grands poètes haïtiens contemporains. Son œuvre, écrite en créole et en français, marque toute une génération. Mercredi 13 juillet 2022 ((rezonodwes.com))-- Georges Castera, « Tanbou kreyòl » pwèm pou 4 podyòl ak", "domain": "rezonodwes.com", "date": "2025-11-09 22:56:38", "url": "https://rezonodwes.com/?p=283486", "image_url": null}
{"title": "Me. René Julien|Haiti : Un jour de Noël sous le règne des rebelles et d’un Etat dans la poubelle - Rezo Nòdwès", "text": "un jour de Noël avec un état dans la poubelle Jour de Noël 2021 ((rezonodwes.com))– Un jour de Noël sans chandelle sans référence à Israël Un jour de Noël sans aucun rituel sans Samuel un jour de Noël c’est l’essentiel dans un pays démentiel un jour de Noël dans un état irréel un jour de noël sans le secours de perpétuel, sans aucune grâce du ciel un jour de Noël sans goût de miel dans un climat de fiel un jour de Noël dans une ambiance criminelle une messe de Noël sans aucun fidèle dans une chapelle parallèle un jour de Noël sans tonton Noël sans cadeau de noël un jour de Noël « ak anpil gwo rèl kay makorèl un jour de noël nan jwèt marèl un jour de noël sous le règne des rebelles un jour de Noël avec les ruelles bondées de criminels un jour de Noël avec un état dans la poubelle. un jour de noël, une offense cruelle de parler de père noël dans une Haiti parallèle qui n’est pas du tout belle. 25 décembre 2021 René Julien citoyen engagé Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jour de Noël 2021 ((rezonodwes.com))-- Un jour de Noëlsans chandellesans référence à IsraëlUn jour de Noëlsans aucun rituelsans Samuelun jour de Noëlc'est l'essentieldans un pays démentielun jour de Noëldans un état irréelun jour de noëlsans le secours de perpétuel,sans aucune grâce du cielun jour de Noëlsans goût de mieldans un climat de fielun jour de", "domain": "rezonodwes.com", "date": "2025-11-09 22:56:40", "url": "https://rezonodwes.com/?p=263359", "image_url": null}
{"title": "Lang kreyòl tout kote, san fòs kote! - Rezo Nòdwès", "text": "Mesaj Minis Kilti ak Kominikasyon an nan okazyon Jounen entènasyonal lang ak kilti kreyòl Nou ran n nou kont ane sa a kloti mwa selebrasyon lang ak kilti kreyòl la ap fèt nan yon kontèks difisil. Mwa lang ak kilti kreyòl la gen yon aspè senbolik. Li fè nou sonje obligasyon chak grenn moun genyen pou angaje yo nan batay pou bay kilti nou tout valè li merite. Batay sa a, fòk nou mennen l chak jou, tout kote, tout tan, menm jan ak tèm selebrasyon an « Lang kreyòl, tout kote san fòs kote ». Gen yon verite tout moun konnen, anpil lòt peyi konnen sa tou. Men nou refize chita sou verite sa a pou nou devlope peyi a, nan domèn sosyal ak ekonomik. Pou jan nou make listwa mond la; Pou jan etranje ap debake lakay nou, nan peristil yo pou vin chèche sekrè mistik nou; Pou jan medsin tradisyonèl la rann nou gwo sèvis devan gwo epidemi mondyal yo; Pou jan ekriven nou yo toujou fè onè nou nan peyi etranje; Pou jan atis nou yo (dansè, chantè…) briye lotbò dlo; Pou jan yo renmen folklò ak varyete mizik nou gen nan peyi a; Pou jan etranje yo renmen penti ayisyen an; Pou jan sineyas nou yo jwenn gwo distenksyon nan lemonn, n ap pwofite site Gessica Géneus, Raoul Peck, …elatriye; Pou jan nan Karayib la yo renmen atizana nou an, Pou jan nou gen bèl richès akeyolojik, gwòt, kaskad, plaj… Pou jan nou gen anpil kreyatè nan domèn mòd ak kouti; Pou jan lontan kanaval nou an te konn atire touris; Pou jan fèt chanpèt ak peryòd rara konn mobilize kreyatè ak kreyasyon; Pou jan entèlektyèl nou yo briye nan tout gwo inivèsite lòtbò dlo; Finalman, pi gwo richès peyi sa a se Kilti nou, se lang nou pale, se lang nou tout konprann. E se nan lang sa a, lang kreyòl la, youn pase bay lòt tout valè richès lakilti nou. E poutan, yo aprann nou repete : peyi a pòv! Peyi a pa okenn pòv. Anpil nan nou pòv mantalman nan chèche bay valè ak tout sa ki sòti lòtbò dlo. Nou dwe aprann epi fè lòt moun aprann tou k: Ayiti rich nan tout kòl. Sèlman nou rete pou nou kwè nan tèt nou, kwè nan richès nou, kwè nan kapasite nou, kwè nan lang nou pale epi kwè nan idantite nou kòm pèp ki make listwa, kòm pèp ki te kwè nan linite, solidarite, ospitalite. Pèp ki kwè nan travay youn ak lòt, youn pou lòt, sa nou rele konbit la. Pou nou rive chanje sitiyasyon nou, pou nou rive chanje pwòp tèt nou, nou gen lobligasyon batay ansanm, pou nou sòti peyi a ansanm nan sal ye la a, nan PALE ! Mèsi tout moun! Jean Emmanuel Jacquet Minis minis la, wou bezwen pwan men a wou; konpwann nou Ayisyen pa gen okenn bagay ki rele lang ake kilti kreyòl. Nou genyen Lang ake kilti Ayisyen. Kreyòl se bagay ki leve nan bouda bannann ake kann. Se pou desann valèr a Ayisyen ki fè zòt pe trete nou kreyòl. Kouman an Italie, yo pale italien, Fwanse a pale fwanse, lespay elatriye pale panyòl; pou nou zòt Ayisyen; fòk nou oblije kreyòl ?                                 Jacques J Garçon                                                                                                                                               Kenbe la! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mesaj Minis Kilti ak Kominikasyon an nan okazyon Jounen entènasyonal lang ak kilti kreyòl Nou ran n nou kont ane sa a kloti mwa selebrasyon lang ak kilti kreyòl la ap fèt nan yon kontèks difisil. Mwa lang ak kilti kreyòl la gen yon aspè senbolik. Li fè nou sonje obligasyon chak grenn moun genyen", "domain": "rezonodwes.com", "date": "2025-11-09 22:56:41", "url": "https://rezonodwes.com/?p=257293", "image_url": null}
{"title": "Denonsyasyon zak kriminèl kont Sitwayen Wisly Daniel - Rezo Nòdwès", "text": "NÒT POU LAPRÈS Objè : Denonsyasyon zak kriminèl kont Sitwayen Wisly Daniel Dat : 10 septanm 2025 Nou, fanmi ak pwòch Wisly Daniel, ansanm ak sitwayen angaje nan kominote Saint Louis du Nord, ap leve vwa nou pou denonse ak tout fòs zak vyolan ak inakseptab ki fèt sou li nan dat 9 septanm 2025 jouk li rive mouri sou kabann lopital, ozalantou 8 è nan maten. Wisly Daniel, yon kiltivatè, papa 9 pitit, viktim yon atak ak zam Me Selan Odelus, yon avoka ki abite nan menm kominote a. Zak sa fèt nan kad yon konfwontasyon vèbal kote Mesye Odélus, daprè temwayaj, te rale zam li epi tire sou viktim nan jouk li rann dènye soif li. Wisly se yon sitwayen onèt ki pa t gen okenn istwa vyolans. Jaden li sete sèl sous revni li. Nou konsidere zak sa kòm yon krim grav ki menase sekirite tout sitwayen. Se pa premye fwa non Mesye Odelus site nan konpòtman menasan ak zam. Nou pa ka kontinye viv nan yon sosyete kote lwa forè ranplase lalwa Leta. Nou mande: 1- Ouvèti imedya yon ankèt legal pa otorite konpetan yo; 2- Pouswit Me Selan Odélus paske nou aprann li deja rann tèt li bay lajistis; 3- Pwoteksyon pou fanmi viktim nan ki santi yo menase; 4-Jistis pou Wisly Daniel. Nou envite laprès, òganizasyon dwa moun, ak tout sektè responsab nan sosyete a pou pote je sou dosye sa, paske jodi a se Wisly, demen li ka nenpòt moun. Jistis pou Wesley Daniel se jistis pou tout kominote a. Moun ki siyen nòt sila se Fanmiy viktim lan: DANIEL & SAKS : Sitwayen Angaje nan Komin Saint-Louis du Nord. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈSObjè : Denonsyasyon zak kriminèl kont Sitwayen Wisly DanielDat : 10 septanm 2025 Nou, fanmi ak pwòch Wisly Daniel, ansanm ak sitwayen angaje nan kominote Saint Louis du Nord, ap leve vwa nou pou denonse ak tout fòs zak vyolan ak inakseptab ki fèt sou li nan dat 9 septanm 2025 jouk li", "domain": "rezonodwes.com", "date": "2025-11-09 22:56:43", "url": "https://rezonodwes.com/?p=365479", "image_url": null}
{"title": "Gran Sid p ap grandi pou sa - Rezo Nòdwès", "text": "Vandredi 20 out 2021 ((rezonodwes.com))– Nou fè vi nou ap fè laviwonndede ak lonbraj nou nan pòch Pou anyen Pete gwo kout ri nan revèy Tankou Pòtoprens fin di dènye mo pa li deja Ebaw! Atè m ta woule pou nou Nou fè vi nou ap fè tchyas lanmè tribòbabò Fouye gwo twou nan sa demen sere pou timoun Epi de men nou s on kiyè bwa ki sere tout plent nan fon kè l Mezanmi Nan operasyon don sou don an Toujou sonje 12 janvye 2010 pa te janm wè Clinton ak tout Madanm li nan rèv la ak letènite nan plamen l Se pou sa Nou rekonstwi peyi a fètefouni Ti kle monte Ti kle desann Diven se dlo Milya se larim Lannuit bay bravo pou tout zetwal ki pran peyi a pou vaz pise Nou di ochan pou tout lalin ki pran n daso tou Nou bat bravo pou tout gwo wòch ki pote siyati manman yo nan fè zewo tounen nèf Mezanmi 9 milya s on kaka aran wi ki pèdi fren sou lang nou wi Sonje pa gen sèman nan sezon malèpandye Si Clinton alèz bò falèz nou konsa Konnen Bondje prete kle silans nou M p ap prete okenn fraz tranblemanntè tranzite Poudayè chen konnen ki ri jòn solèy bay lè latè ap gouye anba pye nou Nou fè tankou nou bliye depi lè lari fin antre nan foli nou Tout pwomès se lafimen Antouka Larivyè k ap pote CIRH la s on rigòl pise ki pran nesans nan sèvo prezidan Ki sa pou Gran Sid ta ka tann ankò Si n fè kopi kole bèl mèvèy ONG dekapotab yo Si n founi je gade mirak CIRH fè nan yon vil pye atè janm louvri Si fè temwanyaj tout sakrifis Minis ak ChèfLeta Tanpri souple apre Pa masakre powèm ki fè n wè Boulva Kat Chimen p ap souse yon mant nan lavantozanchè vil Okay Nan absidite planifikatè malè nou Gran Sid p ap fè eyap menm Epitou Depi kilè solèy ak loksidan te konn gen konpasyon mezanmi Boutofen Zafè tout powèt ki pa gen tan wè si vil Okay ak tokay li yo pran nan zizirit. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 20 out 2021 ((rezonodwes.com))-- Nou fè vi nou ap fè laviwonndede ak lonbraj nou nan pòch Pou anyen Pete gwo kout ri nan revèy Tankou Pòtoprens fin di dènye mo pa li deja Ebaw! Atè m ta woule pou nou Nou fè vi nou ap fè tchyas lanmè tribòbabò Fouye gwo twou nan sa", "domain": "rezonodwes.com", "date": "2025-11-09 22:56:44", "url": "https://rezonodwes.com/?p=248675", "image_url": null}
{"title": "Woukoukou! - Rezo Nòdwès", "text": "Tout moun kriye r ele ape woukoukouye Rara san Banbou pa rara pou mwen Woukoukou pou wou Woukoukou!  Vanyan an janbe Van wouke san bri Li ale san kenken . Kanmarad P yè L oray kataye Banbou danse petwo laye gongo f oulaye ib o mawonnen nago  Rara san Banbou pa rara Woukoukou ! Woukoukou! Mouvman Kreyòl repondonng nan silans rada t oumant a lespwi wa ye . Lonbray Jan Tanbou layite ladouskivyen p awoli nan woulawoup lekzistans liminasyon tètgridap sou koulè kavo li  Rara san Banbou pa rara Woukoukou ! Woukoukou!  Pyè Banbou o u se fòs òganik l espri maton . Ou janbe se vre m en rasin ou ape trese riban kow ! kow ! nan jaden zansèt yo . Grandèt ou tankou m èt Franswa , mèt Tutu , Ti Montrèy n ou p ap janmen sispann liminen nan fènwa mounite. Rara san Banbou pa rara Woukoukou pou wou  Woukoukou!  Banbou ou se vaksin nan zòrèy nanm mwen f è m danse rara a pou souf kreyolizay koud frechè ajoupa m sou wout lekzistans vanyan mwen . Pyè poli anetwale klète ki liminen lan nwasè jouk lanjelis mennen solèy blayi payèt lotbò lenfini w pou dèyè pa ni bite ni tonbe.  Rara san Banbou pa rara Woukoukou!  Woukoukou!  Ala koze nou koze ! Se pa ti mistè nou pa desounen ! Banbou Tanbou Mapou Prizon Fò Dimanch pa te ka klete souf nou . Poutan lespwi nou Lobe nanm move zè Pou konbit nèg kreyòl Klise l avi miyò Pou yon keyolizay popilè.  Rara san Banbou pa rara pou mwen woukoukou pou wou Woukoukou!  Nou ake m pou letènite!  Gary S. Daniel Nèg Gonbolyen Sosyete Koukouy Visprezidan REK 8 jen 2021 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Tout moun kriye rele ape woukoukouye Rara san Banbou pa rara pou mwen Woukoukou pou wou Woukoukou! Vanyan an janbe Van wouke san bri Li ale san kenken. Kanmarad Pyè Loray kataye Banbou danse petwo laye gongo foulaye ibo mawonnen nago Rara san Banbou pa rara Woukoukou! Woukoukou! Mouvman Kreyòl repondonng nan silans rada toumant a lespwi wa ye. Lonbray Jan Tanbou layite ladouskivyen pawoli nan woulawoup lekzistans liminasyon tètgridap sou koulè kavo li Rara san Banbou pa rara Woukoukou! Woukoukou! Pyè Banbou ou se fòs òganik lespri maton. Ou janbe se vre men rasin ou ape trese riban kow! kow! nan jaden zansèt yo.", "domain": "rezonodwes.com", "date": "2025-11-09 22:56:46", "url": "https://rezonodwes.com/?p=240845", "image_url": null}
{"title": "Mèt Dorval ! - Rezo Nòdwès", "text": "Mèt Dorval, Pa mande m Nouvèl sou peyi a Peyi sa a pa ekziste Wi li pa ekziste ni nan lalwa ni nan fè yo Mwen sonje w anpil Tankou yon nonm dwat Yon entèlektyèl tout longè Ki pat pè di sal panse Wi mwen pap ka bliye w Menmsi sila ki asasinen w yo Toujou ap taye banda Yo pa konn ki moun yo te touye a Si m ta vle ba w nouvèl Ayiti Kote w kouche an ou tap di ak pi plis fòs : “le pays n’est ni administré et ni dirigé” Ou te lanse kri sa a maten Jou ki te 28 dawou 2020 an Si m ta di w menm Jovenel ki tap minimize asasina w lan pat epaye Jovenel li menm li gen 4 lane depi li al jwenn ou Kanta pou Jovenel pa pale 7 jiyè 2025 lan – sa a pase tankou yon pitimi pat ki  gen twòp dlo Sa a Se sila Ki pap tann Kap kenbe memwa limen Nan tout rakwen kote nou ap chache libète Pa fatige w Mèt Dorval Anyen pa chanje Pa gen deba Se bat dada Ki genyen Kenbe pouvwa nan tout move kondisyon Tout moun fèmen bouch yo Ak yon patat cho Kanta pou lajistis pa pale Tout jij ak Komisè Gouvenman Se yon dyòb fonksyonè yo ap fè Nan touché lajan san yo pap bay pèp lan jistis Kanta pou Bawo an Anpil avoka yonn ap voye toya sou lòt Menm sitiyasyon ak imaj peyi d’Ayiti Anyennta sou anyen pap mache Tout moun sou manti Sèl nouvèl konkrè ke m ka ba w nan jou anivèsè asasinay ou – gen yon foli ki ap travèse bann vòlò ki mete yo an 9 pou yo fè yon referandòm pou chanje konstitisyon 1987 lan Dayè lè w te vivan ou te di ke li t merite gen yon pase men – se pa jan  w te di an non lap fèt – se jan BLAN vle li an Mon chè konfrè e Batonye nou kotinye repoze w an pè – e pa regrèt Ayiti – paske peyi sa pa gen pyès kote li prale Ma ba w yon ti nouvèl lòt ane de Ayiti si l rele Ayiti toujou Mèt Elco Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèt Dorval,Pa mande mNouvèl sou peyi aPeyi sa a pa ekzisteWi li pa ekziste ni nan lalwa ni nan fè yo Mwen sonje w anpilTankou yon nonm dwatYon entèlektyèl tout longèKi pat pè di sal panse Wi mwen pap ka bliye wMenmsi sila ki asasinen w yoToujou ap taye bandaYo pa konn ki moun yo", "domain": "rezonodwes.com", "date": "2025-11-09 22:56:47", "url": "https://rezonodwes.com/?p=364722", "image_url": null}
{"title": "Lib e libè : Ti pwezi lakay - Rezo Nòdwès", "text": "Pawòl pale Pawòl pale Pawòl konprann Tout legim Se legim Se vre Men Pa janm konfonn Toufe militon Ak Toufe berejèn Tout vyan griye Se vyann griye Se vre Men Pa janm konfonn Taso Ak Griyo Pawòl pale Pawòl konprann © Arnousse Beaulière « Lib e libè: Ti pwezi lakay » se yon nouvo ribrik pwezi an kreyòl kolaboratè nou, ekriven, powèt, zanmi nou, Dòk Arnousse Beaulière, kreye e ap dirije nan Rezo Nòdwès . Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pawòl pale Pawòl palePawòl konprann Tout legim Se legim Se vreMen Pa janm konfonnToufe militonAkToufe berejèn Tout vyan griyeSe vyann griyeSe vreMenPa janm konfonnTaso AkGriyo Pawòl palePawòl konprann © Arnousse Beaulière \"Lib e libè: Ti pwezi lakay\" se yon nouvo ribrik pwezi an kreyòl kolaboratè nou, ekriven, powèt, zanmi nou, Dòk Arnousse Beaulière, kreye e ap dirije nan Rezo Nòdwès.", "domain": "rezonodwes.com", "date": "2025-11-09 22:56:49", "url": "https://rezonodwes.com/?p=362645", "image_url": null}
{"title": "Lèt tou louvri pou Akademi Kreyòl Ayisyen (AKA) - Rezo Nòdwès", "text": "Objè : Sipresyon oswa klarifikasyon sou youn nan 2 pwonon pèsonèl pliryèl “ Nou ” yo. Manm Akademi kreyòl Ayisyen, Mwen ekri nou ak anpil respè pou mete devan nou yon refleksyon ki tounen sous konfizyon, dezakò, e pafwa menm eksklizyon nan fason nou kominike youn ak lòt nan lang Kreyòl nou an. Lang Kreyòl Ayisyen an sèvi ak menm mo «nou» pou 2 sans diferan: 1-« Nou » ki vle di : mwen ak ou, mwen ak lòt moun,  ki se premye pwonon pèsonèl pliryèl, 2- « Nou » ki vle di lòt moun, moun k ap pale a pa ladan yo, ki se dezyèm pwonon pèsonèl pliryèl. Sa kreye anpil konfizyon lè n ap pale, li vin kreye distans ant sila k ap pale a ak sila y ap pale de yo. Pa egzanp, lè yon moun di: Kisa nou fè apre 1804, bann sanwont? souvan, moun lan pa  mete tèt li ladan. Se tankou li pa konsène. Donk, mo “ Nou ” a vin sèvi pou fè repwòch ak akizasyon, san emetè pa konsyan si  li genyen patipasyon pa li ladan tou. Nou ta swete Akademi Kreyòl Ayisyen lanse refleksyon sou posibilite pou: -Fè distenksyon vizib ant 2 “ nou ” yo. -Siprime youn nan 2 menm pwonon sa yo ki gen menm grafi, (redui 6 pwonon pèsonèl yo an 5 pwonon: Mwen, Ou, Li, Nou, Yo) -Mete sijè sa sou pwogramasyon rechèch nou oswa nan dokiman ofisyèl nou yo. Nou kwè lang lan dwe sèvi pou mete moun ansanm, pa pou separe yo. Se poutèt sa nou panse refleksyon sou mo “ nou ” sa merite plas li. Mèsi dèske n ap panche sou sa. Camoëns Daniel  (Zicky) Ekriven, Edikatè, Sitwayen angaje Oktòb 2025, Saint-Louis-du-Nord Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Objè : Sipresyon oswa klarifikasyon sou youn nan 2 pwonon pèsonèl pliryèl “Nou” yo. Manm Akademi kreyòl Ayisyen, Mwen ekri nou ak anpil respè pou mete devan nou yon refleksyon ki tounen sous konfizyon, dezakò, e pafwa menm eksklizyon nan fason nou kominike youn ak lòt nan lang Kreyòl nou an. Lang Kreyòl Ayisyen an", "domain": "rezonodwes.com", "date": "2025-11-09 22:56:51", "url": "https://rezonodwes.com/?p=368248", "image_url": null}
{"title": "De men pou Sosyete Koukouy - Rezo Nòdwès", "text": " 18 desanm 1965 – 18 desanm 2024, sa fè 59 lane depi Mouvman Kreyòl Ayisyen MKA / Sosyete Koukouy (SK) ap feraye pou devlòpman yon literati kreyòl fètefouni. Nan kontèks la, Anivince JEAN BAPTISTE ak Iléus PAPILLON, de manm Sosyete Koukouy, deside melanje vwa yo nan yon powèm djougan pou salye nouvo rekòt kafe sa a epi temwanye an menm tan rekonesans yo anvè SK ki se jisteman pi ansyen òganizasyon literè ak kiltirèl ayisyen an aktivite. Manm Sosyete Koukouy depi anviwon 15 zan, Tivens ak IP tabli nan lane 2023 a yon branch Sosyete Koukouy nan komin Dèlma. nan mitan yon lyonn vil k ap mache n ap suiv vwa zetwal yo sanble ane 1965  te wè nan govi depi opa gen yon lang k ap chache n 59 lane apre nou kontinye klere nan fènwa pou demen chanje ten jodi a nou Banbou tanto n Mapou tanto n Tanbou Nèg Gonbolyen tanto n Papiyon Nwa zèl nou file nan vitès son zèv nou tanpe tan kase kou lanmò yon ponyen powèm nan men goch yon lo solèy nan men dwat nou vin di w mèsi Sosyete Koukouy alèkile nou t ap mi pou peyi salopri keyi jodi a n Kaptenn Koukouwouj… n ap bat tenèb nan do lanmò pou rèv yo rete fre powèm sa a koud ak de men l ap chèche limyè pou pentire demen jodi a kè nou sou wout larelèv nan dans devouman ak konstans an potomitan kilti lakay n ap ekri kreyòl pou lavni rele n pa n Pote bouji Rale solèy sou kòd Chimen an ap suiv lonbraj nou Powèm sa a Se premye mizik yon peyi ap pote Vwa de powèt ki pote yon melodi Iléus PAPILLON, Anivince JEAN BAPTISTE Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "18 desanm 1965 – 18 desanm 2024, sa fè 59 lane depi Mouvman Kreyòl Ayisyen MKA / Sosyete Koukouy (SK) ap feraye pou devlòpman yon literati kreyòl fètefouni. Nan kontèks la, Anivince JEAN BAPTISTE ak Iléus PAPILLON, de manm Sosyete Koukouy, deside melanje vwa yo nan yon powèm djougan pou salye nouvo rekòt kafe sa", "domain": "rezonodwes.com", "date": "2025-11-09 22:56:52", "url": "https://rezonodwes.com/?p=348667", "image_url": null}
{"title": "Lavi vye nèg - Rezo Nòdwès", "text": "Gwosore sot Lafòsèt, peri Site Katon; Tinonm fèt Soukannal, pa janm wè Raboto. Anba Veritab, Kòd nan ren tounen siy owoskòp kape taye banda nan kounouk tant Zabèt Nan Palan, devan pòt Konpè Lòm Koutnen fè festen nan batèm Tizina Zòn Bwanèf, Koulin wouye filange zo Ti kouto pèse wòch sou pil fatra Lameri Lavi vye nèg sanble wòch kap woule sot nan tèt lamontay pou rive nan platon Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gwosoresot Lafòsèt,peri Site Katon;Tinonm fèt Soukannal,pa janmwè Raboto. Anba Veritab,Kòd nan rentounensiy owoskòpkape taye bandanan kounouk tant Zabèt Nan Palan,devan pòt Konpè LòmKoutnen fè festennan batèm Tizina Zòn Bwanèf,Koulin wouye filange zoTi kouto pèse wòchsou pil fatra Lameri Lavi vye nègsanble wòch kap woulesot nan tèt lamontaypou rive nan platon Dan Yoo", "domain": "rezonodwes.com", "date": "2025-11-09 22:56:54", "url": "https://rezonodwes.com/?p=327866", "image_url": null}
{"title": "Kimele - Rezo Nòdwès", "text": "Pa gen podyab pou Tikolo tèt kase. San koule pou danri Vwazinay sou deran. Sak te di l vi n grandi nan lakou Sò Plètil Pa gen podyab pou Jeremi je pete. Koulin mouye fann do, Zepòl dwat pa kole. Kimoun ki te voye l wouze branch lamitye Pa gen podyab pou Jelifèt san lonbrit. Lavi file kou flonn, Zòt pa voye je. Kilès ki konseye l louvri je l bay lavi. Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pa gen podyabpou Tikolo tèt kase. San koule pou danriVwazinay sou deran. Sak te di l vi n grandinan lakouSò Plètil Pa gen podyabpou Jeremi je pete. Koulin mouye fann do,Zepòl dwat pa kole. Kimoun ki te voye lwouze branch lamitye Pa gen podyabpou Jelifèt san lonbrit. Lavi file kou flonn,Zòt pa voye je. Kilès", "domain": "rezonodwes.com", "date": "2025-11-09 22:56:55", "url": "https://rezonodwes.com/?p=327689", "image_url": null}
{"title": "Mò fizi - Rezo Nòdwès", "text": "Mò fizi Ti Janti grandi sanfanmi, pini gwomidi, Ti Janti soti mafwezi, kouri toutouni Ti Janti pèdi nan lari, dòmi nan lapli. Ti Janti soufri malkadi, santi makakri. Ti Janti fini ti egri, vini Tizòdi. Tizòdi mouri mò fizi. Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mò fizi Ti Jantigrandisanfanmi,pinigwomidi, Ti Jantisotimafwezi,kouritoutouni Ti Jantipèdinan lari,dòminan lapli. Ti Jantisoufrimalkadi,santimakakri. Ti Jantifiniti egri,viniTizòdi. Tizòdimourimò fizi. Dan Yoo", "domain": "rezonodwes.com", "date": "2025-11-09 22:56:57", "url": "https://rezonodwes.com/?p=327267", "image_url": null}
{"title": "Valpa jwiferan - Rezo Nòdwès", "text": "Kisa k rive n Yo di nou se valpa pyepoudre Ponyèt san sèvèl Ti kabrit kasèdkòd Yo rele nou jwiferan Sanzave Avadra Ti poul san gadò Yo bann pote chay Se sou nou yo pase ray Nou se nanchon pèdi Yo di Nou modi Kisa k pase n Kisa k rive n Kote nou prale Kote nou vle rive Maten midi swa Se virewon desan pa sou plas Nou piye mizè Nou jofre malè Âne vini Âne ale Tout tèk se pou rigòl Tout wonn bare ak mi Kisa k pase n Kisa k rive n Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kisa k rive n Yo di nou se valpa pyepoudre Ponyèt san sèvèl Ti kabrit kasèdkòd Yo rele nou jwiferan Sanzave Avadra Ti poul san gadò Yo bann pote chay Se sou nou yo pase ray Nou se nanchon pèdi Yo di Nou modi Kisa k pase n Kisa k rive n Kote nou prale", "domain": "rezonodwes.com", "date": "2025-11-09 22:56:58", "url": "https://rezonodwes.com/?p=327049", "image_url": null}
{"title": "Association FEL Caraïbes | Powèm pou Lapè Retounen nan Peyi Dayiti - Rezo Nòdwès", "text": "Powèm pou lapè retounen Association FEL Caraibes te mobilize yon latriye jèn madi 30 avril 2024 la nan Collège Saint – François d’Assise pou yon atelye pwezi sou tèm « Lapè ». Sou direksyon powèt Iléus Papillon, atelye sa a debouche sou pwodiksyon plizyè powèm kolektif kote jèn yo fè tande doulè k ap manje yo jouk nan fenfon nanm yo akoz ensekirite ak « laperèz ki kouvri peyi a ». Inisyativ sa a fè pati yon seri aktivite FEL Caraibes ap reyalize nan kad pwojè PBF – Infranstructure de paix » avèk soutyen Ministère de la Culture et de la Communication, Haut-Commissariat des Nations – Unies, sou kòdinasyon Tamise. Nou envite w viv chak powèm kolektif sa yo mo apre mo, fraz apre fraz… I- Lespwa Rèv nou dòmi deyò Mil rigòl san koule sou lavi M tande vwa timoun k ap pouri Lafimen kay yo boule plen kè lespas Nou dwe chifonnen fènwè Lespwa kanpe l ap souri W ap gade m poutan ou se lonbray mwen Nou rele zetwal ki mete lapè nan kè M t ap kontan solèy leve Kafoufèy Nou pa bezwen lapè pèpè O ! lapè ou manke m Mwen sonje w Frape pòt peyi m Trankile vole san zèl San koule nan je lavi Demen dòmi deyò Blan p ap vin fè anyen pou kwape laperèz ki kouvri peyi m II- Verite Dlo koule nan je tankou pousyè Pòtprens se vil kadav Lekòl fèmen tèt linan telefòn Vwa zwazo pa chante kontantman Kafoufèy pèdi fèy anba bal Trankilite m, emosyon m Jwenn sous nan lavi m Kè m ranpli ak dlo je Nan rèv ale tounen peyi a fè lapli Ti pèp sa a soufri twòp Powèm yo kriye III- Kafou Si m di w pa gen Kafou ankò ou ka fou M renmen fanm nan pa gen peyi Lapè se rèv nou fè chak jou Nou kriye nan mouchwa Anba lavil manje fatra Lapè retounen non cheri Bandi mete n nan cho Syèl la vide dlo sou peyi a O Desalin kote w Sa san non Laperèz fè m pè baryè pè O lapè vini non Maleng mwen plen menm Otè : Evenson Junior, Gabrielle, Télusma Woodmika, Marcus Wenly, Yvonie Anelion, Catherine Luka, Estor Christophe, Compère Jackson, Jean Ricart Bontemps, Rosemond Jean – Baptiste, Lazard Jude, Stevenson Fleurimond, Tchessy Jean. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Powèm pou lapè retounen Association FEL Caraibes te mobilize yon latriye jèn madi 30 avril 2024 la nanCollège Saint – François d’Assise pou yon atelye pwezi sou tèm « Lapè ». Soudireksyon powèt Iléus Papillon, atelye sa a debouche sou pwodiksyon plizyèpowèm kolektif kote jèn yo fè tande doulè k ap manje yo jouk nan fenfon nanmyo", "domain": "rezonodwes.com", "date": "2025-11-09 22:57:00", "url": "https://rezonodwes.com/?p=333706", "image_url": null}
{"title": "Pa anmède l - Rezo Nòdwès", "text": "Pa anmède l ! par Dan Yoo Pa anmède m Se misyon pa m Se manda pa m Rete tou dous, Pa bat vye kò w. Kite m manje w anpè Kite m devore w trankil. Si w bouje foto w ap pran alanvè Pa anmède m tande! Djòb mwen se manje w Si w nwi kò w, Si w bat kò w, M ap kase pye w, anvan m manje w. Si w nwi kò w Si w bat kò w M ap fè w soufri M ap fè w ranni, anvan m detwi w. Pa anmède m tipap Kite m manje w anpè Kite m dévore w travail. Pa fout anmède m! Se pou sa yo chouke m, la a Se pou sa yo banm pouvwa, la a Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pa anmède l !par Dan Yoo Pa anmède m Se misyon pa mSe manda pa m Rete tou dous,Pa bat vye kò w. Kite m manje wanpèKite m devore wtrankil. Si w boujefoto wap pranalanvè Pa anmède mtande!Djòb mwen se manje w Si w nwi kò w,Si w bat kò w,M ap kase pye w,anvan", "domain": "rezonodwes.com", "date": "2025-11-09 22:57:01", "url": "https://rezonodwes.com/?p=326783", "image_url": null}
{"title": "Tout revèy make 4trè - Rezo Nòdwès", "text": "Tout revèy make 4trè Lè l fè l sa Tout revèy tris Se pa yon sekrè pou kè ki sèk Lili Ak yon ponyen zetwal nan vwa w Ou travèse lonbraj ou san rale lari Li fè 4trè Se lè tout revèy renmen pote Depi l fè lè sa kounye a Peyi a fou Palè Nasyonal ap fimen foli Lari pot limyè l yon bò Tout klòch legliz fatige Li fè 4trè Lè l fè lè sa Pèsonn pa konnen konbyen vil ki kouche nan vwa w Lili Tout timoun konnen Ak yon rado solèy nan plamen w Ou janbe matchatcha Ane 1980 p ap di n kantite dlo je ki vale rèv Epi jodi a men je w men je letènite Ou vire do w ale Ou kite yon lanmè ap woule nan somèy nou Nou pa gen pou n di w mèsi Misyon w fenk damare Poudayè gen yon moso zile ak tout rès kriye k ap kouri toujou Lili Si gen demen Ak de men n n a plante flè Fòdimanch Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Tout revèy make 4trè Lè l fè l sa Tout revèy tris Se pa yon sekrè pou kè ki sèk Lili Ak yon ponyen zetwal nan vwa w Ou travèse lonbraj ou san rale lari Li fè 4trè Se lè tout revèy renmen pote Depi l fè lè sa kounye a Peyi a fou Palè", "domain": "rezonodwes.com", "date": "2025-11-09 22:57:03", "url": "https://rezonodwes.com/?p=317181", "image_url": null}
{"title": "Dr Arnousse Beaulière : Woy! Lilyàn cheri - Rezo Nòdwès", "text": "Woy ! Lilyàn cheri Yo fin anraje Ap voye plòt krache Sou bon zouti Yo fin awoyo Ap kase ren lakilti Nan rèl do Lanati Pandan y ap plede Voye ochan pou pouriti Santi di Bagay ki bay Kè plen Bagay ki bay Anvi vomi tout lajounen . Woy ! Lilyàn cheri Apa w ale vre Ayiti fèk kare Nan salopri wi Ki jan pou n fè Pou rive sòti nan lanfè Mantal sa K ap fin depatya Bèl ti peyi nou an Kote nou te ka pran Bon jan van Kokenn chenn peyi ki fè listwa sa Jan w konn abitye di l ak tout kè w Ak tout fòs w San fòs kote Ak tout fyète w San voye monte Nan jounal katrè w la Randevou nouvèl bon zouti w la Nan radio Kiskeya Radio zile a Non Nou p ap ka bliye w Non Nou p ap janm ka bliye w Fanm vanyan Pou toutan gen tan © Arnousse Beaulière Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Woy ! Lilyàn cheri Yo fin anraje Ap voye plòt krache Sou bon zouti Yo fin awoyo Ap kase ren lakilti Nan rèl do Lanati Pandan y ap plede Voye ochan pou pouriti Santi di Bagay ki bay Kè plen Bagay ki bay Anvi vomi tout lajounen . Woy ! Lilyàn cheri Apa w ale vre Ayiti", "domain": "rezonodwes.com", "date": "2025-11-09 22:57:05", "url": "https://rezonodwes.com/?p=317061", "image_url": null}
{"title": "COODAH : Nouvèl lanmò Liliane sekwe nou anpil nan Dyaspora a - Rezo Nòdwès", "text": "Nòt Senpati Miami, 01 Dawou 2023 Kwalisyon Òganizasyon yo ki nan Dyaspora a (COODAH) Aprann avèk anpil tristès nouvèl lanmò jounalis vedèt  jounal 4trè Radyo Kiskeya a Madanm Liliane Pierre Paul. Nouvèl lanmò trajik sa sekwè nou anpil nan kominote Dyaspora a , li lague nou plat atè nan yon moman kote peyi  d’Ayiti deja ap fe fas ak yon kriz politik , sosyal ekonomik ak yon ansekirite san parèy. Liliane pat sèlman yon jounalis , .Sete yon ranpa,yon senbòl,yon defansèz pou libète ekspresyon ak demokrasi nan  peyi d’Ayiti. Liliane te konsakre vi li ap batay pou chanjman peyi Dayiti ak jistis pou sak pi fèb yo. Nan sans saa COODAH ap mande gouvènman an pou bay Liliane Pierre Paul yon fineray nasyonal kòm diy fiy  merite patri ya. COODAH Ak tout kominote Dyaspora ap koubel byen ba devan depouy Liliane Pierre Paul .nou pwofite okazyon  sa pou nou voye tout senpati nou ak kondoleyans bay fanmi Pierre Paul ,Radyo Kiskeya bay tout zanmi ak moun  depa trajik sa afekte Miami premye Dawou 2023 Pou otantifikasyon : Pierre Jean Raymond André Kòdonatè jeneral Jean Alix Prophète Kòdonatè Nasyonal Gotchen Bernard. Sekretè jeneral, Edens Desbas Pòt pawòl. Hudson Rock Grand Conseiller Rony Fils-Aimé Relations Publique. www.coodah.or Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt Senpati Miami, 01 Dawou 2023 Kwalisyon Òganizasyon yo ki nan Dyaspora a (COODAH) Aprann avèk anpil tristès nouvèl lanmò jounalis vedèt jounal 4trè Radyo Kiskeya a Madanm Liliane Pierre Paul. Nouvèl lanmò trajik sa sekwè nou anpil nan kominote Dyaspora a , li lague nou plat atè nan yon moman kote peyi d'Ayiti deja", "domain": "rezonodwes.com", "date": "2025-11-09 22:57:06", "url": "https://rezonodwes.com/?p=316721", "image_url": null}
{"title": "Ayiti | Priz sou Kriz - Rezo Nòdwès", "text": "Priz sou kriz Kriz sou kriz Abolotcho pran tiz nan kriz Twa wa pè las Atoufè pran priz sou kriz Kriz sou kriz Raketè pran lamiz ak lariz Kat las datou Tout Lidè Gwo chemiz sou shobiz Kriz sou kriz Labank mete kriz nan deviz Kent tonbe sou flòsh Oligak pran franchiz sou legliz Kriz sou kriz Malere friz Manifestan pran kriz Gwo palto pran sipriz Dan Yoo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Priz sou kriz Kriz sou kriz Abolotchopran tiznan kriz Twa wa pè las Atoufèpran prizsou kriz Kriz sou kriz Raketèpran lamizak lariz Kat las datou Tout LidèGwo chemizsou shobiz Kriz sou kriz Labankmete kriznan deviz Kent tonbe sou flòsh Oligakpran franchizsou legliz Kriz sou kriz Malere friz Manifestanpran kriz Gwo paltopran sipriz Dan Yoo", "domain": "rezonodwes.com", "date": "2025-11-09 22:57:07", "url": "https://rezonodwes.com/?p=326982", "image_url": null}
{"title": "Ala traka pou demokrasi", "text": "Kijan ou defini demokrasi?\nKisa demokrasi vle di?\nÈske gen demokrasi Ayiti?\nKijan ou wè demokrasi?\nKi demokrasi\nW ap defini?\nP ap vin pale m de bisuit rasi\nPou di m se demokrasi\nW ap defini!\nTout moun pale de demokrasi\nSèjousi:\nMagouyè pale de demokrasi\nAvadra Ayiti\nPale anpil de demokrasi\nDe ki demokrasi?\nOu konn sa demokrasi\nVle di?\nBon ki demokrasi\nW ap defini:\nDiktatè\nEnpav\nMalveyan\nOpresè\nK ap\nRavaje\nAyisyen\nSèlman\nIwonikman?\n\n(Emmanuel W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Anpàn mo", "text": "Bonbon siwo\nDlo sikre\nGodrin\nKrèm pipòp\nLadouskivyen\nLèt kondanse\nMant alta\nMant toli\nNannan kokoye\nPiwili\nRapadou\nSik bètrav\nSik blan\nSiwo kann\nSiwo myèl…\nTonèr!\nM pa fouti jwenn mo\nPou dekri dousè lanmou w.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Ayisyen ak Chinwa", "text": "Ki diferans ki genyen ant\nYon Ayisyen ak yon Chinwa ?\nRepons lan byen fasil:\nToulede se vwayajè.\n\nChinwa a te kòmanse vwayaje depi lontan.\nJodiya Ayisyen an gaye pa nenpòt ti van\nL ap chèche yon refij\nMen l pa janm gen rezon devan oken jij\n\nChinwa a chanpyon nan vwayaje\nYo respekte l kote l pase\nLi fyè de kilti li\nEpi l viv tankou zwazo nan lanati.\n\nAyisyen an kite peyi li\nE li panse retounen lakay li.\nLi gen gwo lide\nPoutèt sa l pa fache\n\n(Emmanuel W. Vedrine)\nKoleksyon: “Kri pou liberasyon\"", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Ayisyen, sispann pran lòd nan men zòt !", "text": "Lè kolon sa yo mande ou fè koudeta,\nPouki w pa di yo lavoum, wete kò yo la ?\nLè kolon sa yo mande w touye frè ou yo,\nPouki w pa di demake, al touye pa yo ?\nLè mons sa yo di w ka Ayiti se fatra,\nPouki w pa jis di yo non, pa ba w kenbe sa ?\nLè bandi kolon sa yo vle pase ou lòd,\nPouki w pa di ou pa sòlda k ap tann modòd ?\nSe sanzave k ap chèche mwayen esplwate w,\nOu konn sa k nan tèt yo, pa kite yo blofe w.\n\n(E. W. VEDRINE)\nKoleksyon: “Kri pou liberasyon\"", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Ayisyen, yon metis", "text": "Ayisyen, kisa sa vle di?\nAyisyen se yon metis,\nAyisyen reyalize sa:\n\nKonpòtman l ak fason\nLi panse, diferan\nEritaj lòt kontinan\nSe yon kilti rich de tout fason\n\nAyisyen, pitit Ewòp ak Afrik\nGade ou kounyeya !\nYon timoun ki fèt an Amerik\nO! Premye pitit Afrik!\n\n(Emmanuel W. Vedrine)\nKoleksyon: “Kri pou liberasyon\"", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Ayiti bezwen dyaspora", "text": "Peyi d Ayiti gen bezwen nou tout se vre\nMen li pa prepare pou li ban nou manje\nSe nou Dyaspora k ap eseye sipòte l\nDekwa pou gwo van ekonomik pa bwote l\n\nSi n deside retounen al viv Ayiti\nFò nou chita panse, fò n prepare pou sa\nPeyi n pa pare pou resevwa Dyaspora\nSerye k ap panse pou demen, pou tout tchovi\n\nMenm kan nou santi n prepare pou al ede\nPa panse y ap apresye ide n pral pote\nPase gen yon dal raketè ki deja la\nY ap fè tout fason posib pou kanpe an kwa\n\nAnpil Dyaspora prepare pou t al ede\nMen nan ki chemen tchovi sa yo pral pase?\nKi estrikti n konnen ki la deja sou pye?\nDonk fò nou vin reyalis si je nou klere\n\nMen nou pa dwe janm panse lage Ayiti\nOkontrè fò n travay di, panse, reflechi\nA pi bon mwayen nou kapab pote kole\nNan kèlkeswa nivo, domèn n ap fonksyone\n\nEmmanuel W. VEDRINE\nKoleksyon: “Kri pou liberasyon”", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Ayiti nan fen ventyèm syèk", "text": "Ki kote nou rive nan fen ventyèm syèk?\nKisa nou akonpli apre 189 ane endepandans?\nÈske n prepare\nPou n selebre\nPremye Janvye 2004?\nYon dat k ap fè desanzan\nDesanzan kisa?\nEske n ka di desanzan endepandans?\nApre 189 ane,\nNou kontinye ap rale\nMen kilè n ap leve kanpe\nPou n mache?\nAnn gade dèyè\nPou wè sa n fè!\nAnn chita pou n pale!\nAnn reflechi\nPou wè sa n akonpli!\nAnn gade\nPou wè kote n rive!\nKi kote Ayiti ye\nApre 189 ane?\nNou kontinye ap rale\nMen kilè n ap leve kanpe?\n \n(Emmanuel W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Ayiti pèpèrize", "text": "Eleksyon pèpè\nEnstitisyon pèpè\nEspwa pèpè\nKandida pèpè\nKochon pèpè\nKonsyans pèpè\nLajan pèpè\nJandam pèpè\nLapolis pèpè\nLegliz pèpè\nLekòl pèpè\nLeta pèpè\n\nDesizyon pèpè\nLide timoun pèpè\nManje pèpè\nMisyonè pèpè\nONG pèpè\nPati politik pèpè\nPlan devlopman pèpè\nPremye minis pèpè\nPrezidan pèpè\nPwodui pèpè\nPwojè devlopman pèpè\nRad pèpè\nRèv moun pèpè\nSoulye pèpè\nTout bagay pèpè…\nElas!\nAyiti ap viv nan pèpèrizasyon!\nKilè l va depèpèrize?\n\n(E. W. VEDRINE)\n«Kri pou liberasyon»\n25-7-2005", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Ayiti pou Ayisyen", "text": "Chak fwa m ap panse a peyi m,\n2 rigòl dlo sot nan je m.\nSe yon kote m pa ka bliye\nPaske se la lonbrik mwen plante.\n\nAyiti, Ayiti kilè w ap lib tout bon?\nAyisyen, Ayisyen, kilè n ap met tèt ansanm?\nAnn sispann di chak koukou klere pou je w!\n\nSi granpapa nou yo pa t met tèt ansanm,\nNou pa ta gen patri sa a.\nAyisyen, Ayisyen, yon sèl dwèt pa manje kalalou\nAyisyen, Ayisyen, ann travay pou peyi nou!\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Babay lekòl mwen an", "text": "Mwen tris pou m kite lekòl mwen an\nMwen kontan paske m an vakans\nRi yo vid\nYo sèk\nM ka wè dlo\nNan je ti medam yo\nMen m pa ka wè tristès nan kè yo\nNou p ap janm menm kote a ankò\nJodiya se dènye fwa\nMwen tris pou di babay\nE kilè n ap wè\nMen nou sonje\nBon moman ke n te pase\nAk lanmou ki te simante nou\n \nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Bòn anivèsè", "text": "Bon, se yon lòt rekòt kafe. Bòn fèt!\nÒnètman, nou swete ou bòn sante!\nN ap mande Bondye pou li gide ou.\n\nAnnou mande Granmèt la sa chak jou\nNan tout bagay ou konte antreprann\nIsiba, nan tout rakwen ou ka ye.\nVeye priye! Yon lòt swè nou swete.\nÈd ou bezwen yo, Bondye konnen yo.\nSèl li menm kapab ba ou yo chak jou.\nÈd pou kapab al ede lòt moun tou.\n\n(Emmanuel W. VEDRINE)\nHaiti en Marche, Vol. XXII, #10 Avril 2008.", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Bò Oseyan an", "text": "Nou ale la\nPou respire bon lè\nPou gade moun k ap pase\nMoun k ap kouri\n\nSe dezyèm monn\nKe nou kreye\nMwen renmen lanati\nMwen renmen wè dlo\n\nApre kèk minit\nNou kite andwa sa a\nMen souvni an rete nan memwa n\nMwen madichonnen otobis rapid la!\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Chalbari dèyè save raketè!", "text": "Moun sa yo toujou pre pou kritike\nMen yo pa janmen kreye pou ede\nAyisyen pote premye pri nan sa\nE se youn nan rezon peyi n konsa\n\nSi w bezwen yon lis revolisyonè,\nFrè ayisyen ta pote labanyè\nMen, revolisyonè ak plim nan men\nMoun k ap grate santi, san fè anyen\n\nKonbyen revolisyonè Ayiti\nKi konn sekle, plante, apre ekri?\nMen yo ka kritike, janmen kreye\nYo konn pale franse se yon metye\n\nPeyizan nou yo pa moun egare\nYo konn pale franse pa bay manje\nDonk anpil save tounen raketè\nFilozòf blofè k ap tann blan vin fè\n\n(E. W. VEDRINE)\nKoleksyon «Kri pou liberasyon»\nMas 2006", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "De flè nan jaden lavi", "text": "Mwen sonje lè reyon solèy la\nTe frape sou flè solèy ou\nKouman l te blayi toutouni\nPou fè myèl mwen jedou\nPandan l t ap vonvonnen nan w van lespwa\nEpi l vin poze sou li\nYon gwo apremidi\nKote l t ap dodomeya\nMen yon nyaj pase li bare je solèy la\nEpi flè sa a fèmen bèldriv\nLavi a ban m payèt\nPrentan m fleri flè kenèp mal\nLespwa m tenyen\nTankou yon flè dizè\n(Emmanuel W. Védrine)\nKoleksyon: Koze lanmou I", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Dènye Lend", "text": "i\nSe dènye lendi mwa Jiyè.\nA nevè dimaten,\nPlaza de Anaya byen kalm nan Salamanca*\nOu ka tande sèlman son klòch\nAnsyen Katedral la k ap sonnen nèf fwa,\nKi fè m sonje klas ou genyen an\nKi kòmanse a nevè\nGen yon moun ki manke\nYon moun pa t grenpe ti mòn Calle Tostado jodiya\nOubyen ti mòn Cueva De Salamanca\nPou chankre sou Calle San Vicente Ferrer\nPyebwa Cueva De Salamanca yo tris\nAkoz absans\nLonbray remakab ou ki ta\nMouvmante nan pa yo ki ret an plas\nPou kreye amoni.\nLi kalm anpil akoz absans ou\nPa tèlman gen anpil machin\nK ap desann Calle San Pablo\nBò San Polo,\nOtèl kote ou kite mak pye ou\nSa gen de jou\nLi kalm anpil nan ri Calle San Buenaventura,\nKote ki fè m sonje dènye avanti nou\nSamdi maten a 8:50.\nTout sa pase konsa akoz absans\nLonbray ou bò andwa sa yo\nPou kreye lanmou ak amoni.\n\n*Salamanca: vil espayòl sitiye nan nòdwès Espay. (Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Deskripsyo", "text": "n\nOu kouche toulong\nde zye fèmen\nkòmkidire w ap di:\n«Men kwa manman w, men kwa papa w\nvin pile l si w kapab,\nMen mwen, pran m si w kapab!»\nMen, yon lago k ap dodo:\nsan kouri san kache byen repoze,\nyon bwalong ou bay kenbe\nOu layite w byen santi bon ouvètman\nkòmkidire w ap jwi yon bon jan van\nLonbray ou sanble silouwèt Mona Lisa\nmwens pati sekrè Davinci pa t pwentire a\nOu sanble tèt koupe ak Èv lè l te inosan,\nl ap repoze l jan lanati te kreye l, san pantan\nOu sanble tèt koupe ak rèn Anakawona,\npi bèl fanm yo dekri nan Istwa Ayiti Toma\nDan w yo, kouwè pa Choukoun\nmen pi bèl pase ivwa, koze presye ki atire tout moun\n2 Piramid ou yo, ki pa tèlman kout,\nsanble kou de gout dlo ak pa Choukoun tou: byen doubout\nOu se vrè richès lanati te kreye,\ntout yon min ki p ap janm fin epuize.\n\n(E. W. VEDRINE)\nKoleksyon: «Koze lanmou II»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Dezyèm endepandan", "text": "s\nMwen tande Ayiti libere 7 Fevriye 86\nMwen bay 2 kout ri, kwe kwe\nAnn sispann kwè nan Tonton Nwèl!\nAnn sispann bwè nan bibon!\nAnn kòmanse bwè nan boutèy!\nDe ki endepandans w ap pale?\nMwen bay 2 kout ri, kwe kwe.\nOu ka pran sant yon dezyèm endepandans\nSe yon bèl rèv men li poko fèt.\nSe yon ti bebe ki nan vant toujou\nMen li poko akouche.\nAyiti ap endepandan, se lè tout chen va souse yon zo\nAyiti ap endepandan, se lèt tout fatra va disparèt\nSe lè tout chen va manje ak chat\nSe lè tout lou va manje ak ti mouton\nSe lè tout moun bwete va mache dwat\nSe lè tout avèg va wè\nSe lè dwadelòm p ap vle di dwèt moun\nSe lè Ti Pouchon va di Sentaniz: «Ann fè yon sèl\nNou tout se Ayisyen; ann pouse pou pi dvan!».\nSe lè sa a n a di: Dezyèm Endepandans!\n \n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Diskou yon kandida tafyat", "text": "è\nDlo klè pike pike sa a ki rele kleren an,\nenben se dlo benit ki pral devlope Ayiti.\nLè m pran pouvwa sa a, ay !\nGade, m ap mete plantasyon kann tribòbabò nan peyi a\npou peyizan jwenn travay agogo.\nM ap fè pase yon lwa lachanm pou tout moun,\nsan distenksyon, plante kann tout kote.\nBon, gade, m sèmante ! Zafè peyizan ayisyen k pral koupe kann Sendomeng\nbon tèlman pral gen kann Ayiti, se braseros dominiken n pral anboche.\nPri sik ak tafya gen pou desann ba ba.\nTout bagay Ayiti gen pou vin dous kou siwo.\nSe lè sa a Ayisyen pral konn dousè peyi a.\nAfè sekirite a, sa pral dous dous dous !\nAfè gang k ap bay problèm, sa pral dous dous dous !\nAfè diplomat beton k te konn pran lari sou lòt gouvènman pou ti krik ti krak,\ngouvèlman nou an ap ba yo kleren gratis pou fè yo dòmi tout lajounen.\nMesye lachanm ki te konn fè dilatwa pou vote kèk pwojè lwa,\ngouvènman nou an pa pral ba yo tèt bèf pou fè sa,\nN ap vide danmjann kleren sou tèt yo pou yo vin dou dou dou\nZafè reyinyon k te konn fèt lachanm gran jounen ak depitèz, senatèz sou dwa lafam,\nenben tout pral fèt sole kouche pou medam yo vin dous dous dous\nZafè jounalis pou ti krik ti krak ap vin fè tripotay pou al bay,\nN ap achte yo ak lajan kleren peyi a pou yo vin dou dou dou\nNou tande tout moun ap kriye: o pri manje monte bwa, lavichè\nenben akoz pri tafya a ki pral desann, sa pral kaba tousuit !\nN ap kreye pwogram pou Lajenès tout kote\npou yo ka sispann kanpe nan tout kwen lari ap tyeke\nPral gen makrèl nan tout rakwen peyi a pou kreye anplwa pou yo.\nBon, nou wè sa inondasyon sot fè peyi nou an akoz pyebwa ki pa genyen,\nEnben gouvènman nou an pral plante kann tout kote ki dan griyen Ayiti:\nkann nan ravin, kann nan tèt mòn, kann nan tè plenn, kann nan falèz, kann kote k arid.\nN ap retounen ak yon nouvèl pwojè ASKO men fwa sa a,\nn ap met youn nan chak depatman pou kreye travay.\nDonk ak pwojè pati politik nou an, youn ki dous dous dous,\nNou sèmante swasanndisèt fwa sèt pou n mete peyi a sou ray devlopman.\n\nEmmanuel W.VEDRINE\nKoleksyon: Koleksyon: «Kri pou liberasyon»\nBon Nouvèl, novanm 2005 #423", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Divò", "text": "s\nSi w ap divòse\nSèke w pa t byen marye\nOu te kwè nan vrè amou\nSe poutèt sa w te damou\n\nSi w ap divòse\nSe paske w jwenn twòp tèt chaje\nOu t ap viv nan lonbray inosans\nPaske w te panse lavi te gen sans\n\nSi w ap divòse\nSe paske w te mal kalkile\nOu pa t byen reflechi\nSou tout traka ki gen nan lavi\n\nSi w ap divòse\nOu ka gen yon rezon patikilye\nMwen pa konn poukisa\nM pa ka di anyen nan sa\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Douz liy pou l", "text": "i\nSi w santi w fatige\nVin repoze nan bra m\nSi w vle kabicha\nVin apiye sou zepòl mwen\nSi w fatige ak lavi\nM ap ba w yon plas nan kè m pou repoze\nSi w santi w swaf nan lavi a\nMwen se fontèn kote w ka bwè\nVin bwè dlo m pou koupe swaf ou\nSi pesonn pa vle tande kri kè w\nZòrèy mwen tande soufrans ou\nMwen pre pou reponn priyè ou.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Egzamen pou kandida alaprezidans", "text": "Apre y a fin ranpli tout dosye nesesè\nJan ke lakonstitisyon mande pou fè,\nY a va parèt nan medya a\nPou kesyon sou egzamen bakaloreya a\nY a di pèp la sa yo regle deja pou Ayiti Tonma\nPolitisyen rat do kale, opòtinis, blofè, magouyè devan Bondye\nPosib pou al konpoze ak disètasyon ke yo pral fè peyi chanje\nMen anpil bagay pral devwale lè klou laverite koumanse pete\nLaverite se lwil, fòk kanmenm li flote pase l pa ka koule.\nPèp la ap suiv tout blofè magouyè raketè vòlè ki pral konpoze\nMen fout! Anpil deja gen mwayèn zewo bare.\nDonk kè tout kandida sou biskèt pase yo poko konnen\nKilès Tonsam vle chwazi kòm loreya\nPou 7 Fevriye 2006 e l bonè toujou, li poko twò ta.\nMen Ayiti Cheri se tè glise,\nSe tè k ka jete nèg menm kan li pa mouye\nTonton an ka chanje mwayèn elèv k al konpoze\nAnpil elèv poko konnen kouman egzamen pral ye,\nE sou ki bit yo kanpe.\nAnfen! Yon elèv oblije prepare l epi pran l jan l ye:\nBat pakè, konnen istwa jeneral, istwa rejyon an\nMen l posib tou pou loreya a se elèv ki pi konn kilti Tonton an.\nGade pa bouke je, li bonè toujou e sa depan kijan egzamen pral fèt,\nPase nan venteyinyèm syèk pèp ayisyen pa bèt byenke yo di l analfabèt.\nAnnatandan, men yon dal kesyon moun ka poze:\nPoudi egzamen an p ap tou prepare aletranje\nPou konpitè magouy al korije kòm kado teknoloji avanse?\nPoudi Tonsam pa konn kilès k ap loreya deja?\nPoudi p ap gen magouy nan yon tèl bakaloreya?\nPoudi pèp p ap pè pase Riyèl Vayan ak Riyèl Touman?\nPoudi egzamen sa a pa pral tounen yon move tan?\nPoudi egzamen sa a pa pral yon lòt inondasyon\nPou fin peri yon nasyon k gen yon dal pwoblèm san solisyon?\nPoudi y ap kite kèk elèv ki ta parèt serye pase tout bon vre?\nSe yon dal kesyon nou ka kòmanse poze\nAnvan kandida yo al konpoze.\n\nE. W. VEDRINE\nKoleksyon: “Kri pou liberasyon”\nMas 2005", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Eleksyon konfizyon", "text": "Timoun mande gonmbo cho, ba li l nan plan men\nSi l boule, di l se pou sere dan mare ren\nPouki l bezwen plenyen lè l wè konplo mare?\nSe reziyen l, sere dan l epi pran l jan l ye\nTonnè krizòl! Ti konmèdè fè bon boule\nSe rezilta enpètinans timoun fwonte\nFwa sa a, wè pa wè antèman pa pou katrè\nKadav fin gate, gwo reta pou fòseyè\n\nKandida dasomann deja elimine\nKandida potanta pa wè kote yo ye\nPèp la konn sou men l pa konn fou lè l bwè tafya\nLi swaf, li bwè men l pa pèdi tèt li pou sa\n\nYon dal magouy pou Ayiti ret nan koma\nEnpas kot anpil kandida pran nan twa wa\nYon fanm ki gen tranche ki pa ka delivre\nL ap rele: «penn pou youn, alsiyis te pou de!»\n\n(E. W. VEDRINE)\nKoleksyon: «Kri pou liberasyon»\nnov. 2005", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Epi solèy la leve Ayiti", "text": "Se nan w rèv mwen te ye\nEpi m espante.\nSe Kafoufèy mwen ta prale\nEpi lè m rive bò Simityè\nMwen pa wè okenn pòv k ap mande.\nO o,, m di: sa k pase?\nM di nan kè m, pinga jeneral la do\nVoye yo an vakans nan peyi Titanyen\nPaske l voye deja anpil pòv an vakans\nNan peyi sa a depi nan kòmansman 30 Septanm 91.\nAnpil moun pa t ka di yon mo\nJeneral ta te tou deja anyable,\nDonk, fòk ou ta riske vi w pou ta pwoteste.\nTe gen yon ti nèg ki vin pase kote m\nMwen mande l poukisa tout bayè Simityè fèmen\nLi di: «Mò yo te fè yon leve kanpe pou pwoteste»\nPa gen plas ankò anndan an\nBawon Sanmdi move kou kong\nLi rele anmwe, anmwe\nSimityè pa ka fout pran mò ankò!\nLi tèlman rele fò,\nLameri tande\nLè majistra a mande sa k pase,\nYo di l se mò nan Simityè Pòtoprens lan ki an grèv.\nMwen pete yon ekla ri\nEpi m di: mò yo te nan dòmi,\nPoukisa yo pa t leve kanpe lè Janklod te la?\nTi nèg la di m yo pa t kapab,\nTe chaje leyopa ak lòt bèt sovay\nKi t ap make pa vennkat sou vennkat\nBò Kav Tonton an.\nM mande l poukisa yon tèl simagri,\nLi di gen yon seri mò Tonton an\nTe voye nan peyi Sanchapo san rezon\nPou evite eskonbrit pete,\nYo te oblije bay Tonton an sekirite\nLè l t al na peyi sa a tou.\nMwen mande l si bèt yo toujou la ap fè pòs\nLi di depi Sèt Fevriye\nPèp la te fè yo ale.\nM kontinye wout mwen\nLè m rive Soudal, mwen pa t menm ka\nRekonèt kote m te ye.\nM wè se nan yon bèl site m ye\nM pa wè okenn ti kay kraze\nOkenn pòv k ap mande charite\nOkenn timoun pye atè ak bokit dlo\nSou tèt yo\nOkenn chen mouri bò lari\nOkenn rigòl santi\nM met de men nan machwè tèlman m sezi.\nDelaetan, mwen desann Premyè Avni\nM franchi nan Palmis\nM pa wè okenn kochon k ap kouri\nM pa wè okenn pil fatra\nM pa pran sant okenn santò\nM pa pran sant okenn chen mouri\nOkenn bagay santi.\nM make twa pa\nEpi m wè m ateri bò lekòl Jan Venntwa\nM kontinye desann toudwa\nM pa wè okenn tyoul blan\nOkenn mandyan k ap tann blan\nPou di: « I am hungry, give me five cents please »\nM franchi nan ri Magazendleta\nM pa wè okenn ray tren\nMwen wè yon mesye ki t ap pase\nMwen di l: eskize m mesye, kote ray tren yo,\nKisa Asko fè ak yo?\nLi di: «Tibonòm nan te vann yo anvan l pati»\nM met de men nan machwè m tèlman m sezi.\nKòm mwen te cho, m pa t ka jwenn dlo\nDonk m achte yon fresko\nEpi m kontinye mache al Kwabosal\nLè m rive, mwen pa wè okenn labou,\nOkenn salte Mache Anba.\nM wè se yon gwo mache kouvri,\nBèl bagay modèn\nMwen pa wè okenn mouch k ap vole.\nMi di: si Piram te la, kisa l ta di?\nDat l ap viv nan fredi Nouyòksiti\nJan l ta anvi wè mouch.\nM pa wè okenn bouretye,\nOkenn pòtè k ap pote,\nOkenn pòv anba galri k ap mande.\nMwen pa tande okenn moun k ap plenyen pou lavichè\nSouri nan figi tout moun,\nYo fre kou boujon yanm\nOu pa tande pesonn ap pale de zenglendo\nSe kòmsi tout t al nan peyi Sanchapo\nMen tout kote m pase, wè brigad vijilans monte\nPou ranfòse sekirite.\nMwen di, Ayiti va chanje\nAyiti va libere tout bon vre,\nEskanp figi l va kanpe,\nZòt va respekte pitit Desalin,\nLi p ap kontinye pase yo nan tenten.\nMwen di gen espwa, solèy la va leve Ayiti.\nMwen espante, m voup mwen reveye!\nEpi m wè solèy la leve.\nM di: apa se nan w rèv mwen te ye!\n\n(Emmanuel W. Védrine,\nKoleksyon: Kri pou liberasyon )", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Èske n ap kontinye tann Papa Leta?", "text": "E. W. Védrine Creole Project\n\nEy! Ou menm wi!\nAvè w m ap pale, Ayisyen\nReveye w! Li jou, reveye w.\nReveye w nan tout domèn, pwofesyon, metye\npou patisipe nan kanpay chanjman an tande!\nDepi plis pase 200 ane n ap tann Papa Leta.\nN ap dechouke dechouke dechouke,\nKriye kriye kriye,\nManifeste manifeste manifeste,\nPlenyen plenyen plenyen,\nBoule kawotchou,\nKraze brize tout tan\nsa n pa ka kreye.\nEpi n refize aprann devlope lidèchip\npou n chanje mantalite n,\nchanje sitiyasyon povrete n.\nPou bouche yon ti twou nan komin nou,\nn ap tann Papa Leta.\nPou n jwenn manje chak jou,\nn ap tann Papa Leta vin fè chanjman nan\nagrikilti pou konbat mizè ak lavichè.\nN ap tann Papa Leta vin ban nou yon plat manje cho.\nPou kraze latrin nan Pòtoprens\n(pou sant yo pa kontinye dekonpoze moun),\ne pou met konfò modèn, n ap tann Papa Leta.\nPou ouvri yon ti wout nan komin nou pou 2 machin pase\nsan pwoblèm, n ap tann Papa Leta.\nPou ouvri yon ti lekòl tèt gridap nan komin nou\npou alfabetize timoun, n ap tann Papa Leta.\nPou jwenn yon ti dlo pou n bwè,\nn ap tann Papa Leta vin kapte l,\nvin fouye yon pui pou nou.\nMenm yon ti rezèvwa an beton\nyon gwoup peyizan pa ka met tèt ansanm\npou konstwi pou konsève dlo, dlo lapli pou wouze tè,\ny ap tann Papa Leta.\nPou konstwi yon ti klinik nan komin nou,\nn ap tann Papa Leta.\nPou kreye, devlope kèk ti biznis lokal,\nn ap tann Papa Leta.\nPou aprann 2, 3, 4 metye pou n siviv san kontinye mande,\nn ap tann Papa Leta ede.\nKilè n ap aprann libere tèt nou\npou pran responsablite n an men?\nNou pa reyalize Papa Leta demisyone lontan lontan,\ndepi syèk,\npou n pa kontinye pran mestin\nsou kont pentad mawon?\n\nKoleksyon: «Kri pou liberasyon»,\nJiyè 2019.", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Èske nou gen desandan?", "text": "Anakawona te gen desandan\nKawonabo te gen desandan\nTousen te gen desandan\nDesalin te gen desandan\nChalmay  Peral te gen desandan\nBenwa Batravil te gen desandan.\nWi, nou ka pale de eritaj yo.\nE lidè raketè Ayiti yo?\nE nou menm Ayisyen ki temwen?\nN ap mande ki pichon ki tonbe sou Ayiti\nKisa k lakoz anpil nan nou pa gen desandan?\nEpi tout moun ap di:\nDepi lontan, Ayiti te yon peyi dan griyen\nKòmkidire pwoblèm politik yo\nPa t janm rann li mazora.\nKonpatriyòt, fè yon reflechi sou sa:\nKonbyen dan ou genyen?\nÈske nou gen 200 dan?\n\n(E. W. VEDRINE)\nKoleksyon: “Kri pou liberasyon”", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Esprime w!", "text": "«Se nan biwo ou ye»\nKisa? Se nan peyi m mwen ye.\nKisa ou vle m pale?\nSe lang zansèt mwen te kite.\nO, o tande koze!\nSe kreyòl m ap pale!\n\nMwen nan peyi m\nEpi se lang kilti m.\nSa pou m fè pou enbesil\nK ap ri m!\n\nPrèske tout chan m yo an kreyòl.\nLè m ap chèche bèl pawòl\nM toujou panse an kreyòl\nMenm lè yo pa t vle m pale l lekòl.\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Fanm Ayiti", "text": "(akostich pou fanm lakay)\n\nFanm Ayiti ap fè dal mèvèy depi lè\nAmerik panteko anba grif atoufè\nNou dwe bat anpil bravo pou Fanm brav sa yo,\nMerit pou tout rezistans dyanm Fanm Kreyòl yo\n\nAnakawona, ou menm Rèn brav Kiskeya,\nYanvalou pa ta sifi pou danse pou ou\nImaj pozitif bravou ou sèvi miwa\nTyovi Ayiti Cheri pou gade lespwa\nIstwa d Ayiti ap toujou nonmen non ou\n\nEmmanuel W. VEDRINE\nKoleksyon: \"Kri pou liberasyon\"\nHaiti en Marche, Vol.XXI, #29.  Aout. 2007", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Fanm kreyòl", "text": "Fanm nou yo bèl tout bon !\nWifout ! Se Fanm orijinal !\nGade souri nan vizaj yo !\nGade taye banda yo !\nAnn bat bravo pou Fanm sa yo :\nYon seri Fanm ki wè lwen,\nFanm ki gen rèv pou demen.\nChak kou nou wè y ap lite pou sa chanje,\nAnn voye yo monte\nBat bravo pou yo\nEpi sipòte yo.\nBat bravo pou tout Fanm Kreyòl k ap simen plan\nEspwa pou boujonnen chanjman.\n\n(E. W. VEDRINE)\nKoleksyon: “Kri pou liberasyon”", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Fanm lakay", "text": "Lakay gen bèl kreyòl\nLè m di kreyòl\nSe yon fason de pale\nSan m pa egzajere\n\nGen bèl mango fransik\nKi gen bonjan sik\nYo fè w grate tèt\nOu santi w ta fè yon sousèt\n\nAy! Yo gen w chalè twopikal\nTankou yon bagay ki te fèmen nan bokal\nFanm lakay bwòdè\nYo mache tèt anlè\n\nPafwa yo fè w fè anpil literati\nAvan yo resi di w wi\nYo konn fè w mache\nJouktan w vin yon pyepoudre\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Fanm marabou", "text": "Fanm marabou jansiv vyèlèt,\ncheve ou fè lonbray mwen\nBèl ranmye\nkoulè dore\nje chandèl\nvin poze sou bra w yo\npou chache lavi.\nBèl marabou,\nse ou menm ki te prete\nWa Kristòf parasòl ou\npou l pare solèy,\npou l te chita pran repo\nlè enkyetid te anvayi kè l.\nMarabou bèl po\npo vlou\npo fen\nou pa tonbe pou okenn nèg\nki damou\ntèlman ou konnen w bèl\ntèlman ou gen ògèy\nMen malgre tou,\nou fè bote lakou\nkòm fanm marabou\nLè van ap vante,\nkè ou pa sote\nou kanpe dyanm\npaske ou konnen ou p ap tonbe.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Fènwa ak klete an 1991", "text": "Ane 1991 se yon lòt paj nan Istwa d Ayiti\nKlèt te kòmanse ap blayi\nFènwa te kòmanse ap redui\nPèp la te kòmanse wè\nPaske l te gen lontan ap mache nan fènwa\nMagouyè te tankou\nChwal mawon\nYo kenbe nan chemen\nYo te kòm chat chen te fe malonnèt\nAnba pye zaboka\nMèkredi granmmaten\nAn 1991 pentad vole\nKalòj tranbe\nKòk Kalite beke\nPèp kanpe\nAn 1991 gason ak fanm vanyan kanpe\nMagouyè move\nIstwa pa t rete kanpe\nLi te kontinye ap mache\nZòt boude\nPaske pèp t ap pale\nPèp t ap voye leson monte\nMagouyè fè koutsan\nman kè pa kontan\nPèp la gen espwa\nLi te fatige pote yon kwa\nMagouyè te kontinye\nAp eseye fè chemen koupe\nPou bloke wout demokrasi\nYo te pè klète ki te blayi\nNan peyi d'Ayiti\nMagouyè sote\nMalveyan gen kè kase\nJounen Sèt Fevriye\nPwòpte tout kote\nOu pase\nPèp la te byen respire\nLi te kontan\nMen magouyè fè kout san\nPi devan\nMagouyè bay panzou pouvwa\nPou detwi lespwa\nMen yo pran nan twa wa.\n \n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Filalang lanmou", "text": "Yon tifi k te damou pou yon ti nèg\nTi nèg la mande l poukisa l renmen l\nManpzèl di l pa konnen\nO o, ti nèg di l p ap renmen\nLi pa nan badnen\nFòk li konnen dekiprevyen\nTi kòmè a chita l ap plenyen\nFinalman, yo vin fè on ti renmen\nLago bijou vin met pye\nTi fi a panse se tout bon vre\nNan bay sigo,\nFè tolalito,\nFè lago,\nToulede al bouche\nMenm kote.\nTi nèg la wè l mele\nTout bon vre\nLè tifi a pran sa oserye\nMisye pa ka kraze sa konsa konsa\nPou tifi a pa wè sa\nTanzantan li di l ap lage sa,\nAnpil fwa l renka renka\nTi kòmè a chita l ap plenyen\nTankou yon moun ki p ap byen mennen\nChak lè misye di l ap kraze sa.\nTifi a di ann fè yon pale sou sa,\nAnn reflechi sou sa\nYo kontinye ap bay sigo,\nFè menm tolalito\nLago bijou kontinye\nY al bouche menm kote\nKòmsi se de moun je pete.\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "File", "text": "Mwen p ap file ou\nSe jis pale m ap pale ak ou\nMwen pa vin fè jakopyevèt\nMonte desann, ekri yon dal lèt\n\nGen file k sou blòf\nYo konn menm eseye fè twòp\nMonte desann\nJouktan yo tounen pwatann\n\nE. W. Védrine,\nkoleksyon: Koze Lanmou (Vol. I)", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "File se yon lotri", "text": "File se yon lotri k dwòl\nDèfwa w jwe l ou soti\nDèfwa w jwe l ou pèdi\nMen sa k bon ladan l\nSèke w pa bezwen peye\nBoul yo anvan tiray\nSon w lotri k dwòl:\nOu pa konnen lè w ap soti\nOu pa konnen lè w ap pèdi\nMen fò w jwe l pou genyen\nTyala file dwòl,\nLi ka reze w.\nOu ka reve bèt volay,\nOu jwe vennkat\nEpi karannde fè lo\nOu pa janm konnen ki boul\nK ap fè premye, dezyèm, twazyèm lo.\n\n(Emmanuel W. Védrine)\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Flè sovay", "text": "Tankou yon tè sèk\nK ap tann dlo k sot nan syèl,\nOu se lawouze k ka wouze l.\nTankou yon chamo k swaf\nK ap mache plizyè kilomèt nan yon dezè,\nOu se owazis kote l ka bwè.\nO, flè solèy san jaden\nJaden san jasmen!\nMyèl san rich k ap vole nan sezon prentan\nPoukisa w pa vonvonnen\nNan flè m kounyeya?\nWoz nan granchimen,\nPoukisa w refize fleri nan jaden m?\nOu ka devine kouman w\nEnpòtan pou mwen?\nEseye panse a yon bagay\nKi endispansab pou ou\nMiltipliye l pa mil\nEpi ajoute pwodui a\nSou santiman lanmou\nOu pa janm gen nan vi w\nRezilta a se kouman m panse a ou.\nEmmanuel W. Védrine\nKoleksyon: Koze lanmou II", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Fòk sa fini!", "text": "Lè m gade Ayiti, lè m gade Ayisyen,\nM rele 2 rant dlo nan je.\nAnmwe! Anmwe!, gade kote nou ye!\nAnn sèmante pou n di fòk sa fini!\nAnn sèmante pou frè nou yo pa fè manje reken!\nAnn sèmante pou nou pa vann yo lòtbò dlo!\nFrè m yo, kilè n ap di fòk sa fini?\nKilè n ap goumen pou prestij nou?\n\nPou sa fini\nFòk nou ini,\nFòk nou chase tout malfini!\nSi nou ini,\nYon jou sa va fini.\n\n(E. W. VEDRINE)\nKoleksyon: «Kri pou liberasyon»", "description": null, "domain": "poetry-site", "date": "2025-11-10 01:33:56", "url": null, "image_url": null}
{"title": "Si w renmen Ayiti", "text": "Ou pa ka egoyis, wè tèt ou sèlman\nOu pa ka eseye bloke oken pwojè devlopmanHaiti: 1805 Constitution\nOu pa ka fonksyone kòm espyon peyi etranje\nOu pa ka fonksyone kòm trèt pou nasyon ou\nOu pa ka nan konplote pou asasine prezidan\nOu pa ka rayi devlopman k ap fèt\nOu pa ka renmen koripsyon, magouy, rakèt\nSi w ap panse pou Ayiti demen, panse a tout sa ki bon\nSi w renmen Ayiti, ou dwe ede devlope komin ou soti\nSi w renmen Ayiti, ou pa ka bloke dyaspora k ap bay Ayiti lebra\nSi w renmen Ayiti, ou pa ka fè vi w ap kritike san jamè kreye\nSi w renmen Ayiti, ou pa ka nan kidnape, kreye ensekirite\nSi w renmen Ayiti, ou pa ka nan konplote pou kraze sa ki bon\nSi w renmen Ayiti, ou pa ka renmen fatra men pwòpte\nSi w renmen Ayiti, ou pa ka tyoul peyi etranje\nSi w renmen Ayiti, ou pa ka vann tè Papa Dessalines nan ak etranje\nSi w renmen Ayiti, ou pa ka yon parese k ap grate-santi\nSi w renmen Ayiti, w ap renmen devlope lidèchip efikas pou avanse\nSi w renmen Ayiti, w ap renmen fè travay sivik e benevola\nSi w renmen Ayiti, w ap renmen fonksyone nan disiplin e entegrite\nSi w renmen Ayiti, w ap renmen travay an konbit, youn ede lòt\nSi w renmen Ayiti, w ap renmen travay pou devlope fyète\nSi w renmen Ayiti, w ap renmen wè bèl pò ak ayewopò pou touris debake\nSi w renmen Ayiti, w ap renmen wè bèl pon, wout tout kote\nSi w renmen Ayiti, w ap renmen wè bèl pwogram pou ede oryante lajenès\nSi w renmen Ayiti, w ap renmen wè bèl wout pou desantralize peyi w,\nw ap renmen wè bèlte tout kote\nSi w renmen Ayiti, w ap renmen wè devlopman, enfrastrikti ki dwe fèt\nSi w renmen Ayiti, w ap toujou panse nan tout fason ou kapab ede\nSi w renmen Ayiti, w ap wè l nòmal pou travay di pou kontribye\nSi w se palmantè, ou pa ka bloke pwojè lwa pou devlopman,\nyo pa dwe peye w anba tab pou vote lwa k ap ede Ayiti avanse\nW ap renmen wè devlopman nan tout nivo\nW ap renmen wè elektrisite blayi tout kote\nW ap renmen wè kanal pou awoze tè tout kote pou Ayisyen jwenn manje\nW ap renmen wè kanmpous inivèsitè nan chak depatman\nW ap renmen wè lekòl gratis e obligatwa pou timoun tout kote\nW ap renmen wè pwojè agrikilti, rebwazman e pwoteksyon anviwonnman\nW ap renmen wè yon lame dyanm pou sekirize Ayiti pou tout moun evakye san kè kase lè yo vle.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Ann pale de bwa ak fri Ayiti", "text": "Kisa nou konnen de bwa ak pwebwa an(n) Ayiti? Kesyon sa a, se pa pou bay yon ide de sa m konnen apwopo pyebwa Ayiti Toma. Toudabò, mwen pa yon konesè nan zafè bwa ak pyebwa men mwen gen yon apresyasyon pou yo depi piti. Yo jwe yon gran wòl nan lavi m lè m te piti, non sèlman paske m fèt alakanpay, men m gade yo tou kòm tout sa ki te fè pati anviwonnman kote m t ap viv la. Se ta yon kontantman estraòdinè pou mwen pou m ta pibliye yon rechèch konplè sou pyebwa Ayiti. Mwen bese byen ba pou m retire chapo m devan tout otè ki te fè yon kout plim sou zafè pyebwa Ayiti. Aktyèlman, se youn nan gwo pwoblèm peyi nou ap travèse lè nou wè yo fin koupe bwa yo pou fè chabon. Yo koupe pyebwa ki bay fri pou moun manje. Tout pwoblèm sa yo vin ogmante sou pwoblèm ewozyon an ke peyi a ap sibi e sa koze lapli pa tonbe. Si pa gen lapli, peyizan pa ka travay tè e jiskounye gouvènman yo pa kreye yon sistèm irigasyon atravè peyi a ki ta ede peyizan wouze tè. Èske se sous ak rivyè ke nou pa gen ditou nan peyi a pou fè baraj? Èske se enjenyè, agonòm nou pa genyen? Èske se yon madichon nou genyen pou n pa janm avanse tankou lòt peyi? An(n) Ayiti, nou chaje ak enjenyè, agonòm men biwo tout chita nan kapital peyi a ki pa gen tè pou travay. Tout moun nan kapital la bezwen manje men bannann ak patat pa grandi Pòtoprens. Li lè pou tout Ayisyen pran konsyans de bezwen peyi a, li lè pou yo mete tèt ansanm pou yo tout panse a avni Ayiti nan venteyinyèm syèk la.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye mango", "text": "mango\n\nPye mango. Photo F. & F. Biaggi.\nPye mango bay mango. Pye manyo se youn nan pi bèl pyebwa nou yo. Gen plizyè tip mango Ayiti: mango abriko, aryèl, batis, blan, fil, fransik, jeremi, kanèl, kòdòk, kòn, labich, miska, miskèt, moulat, po fen, won , elatriye.\n\nMeyè fason pou plante mango se pepinyè pou fè ak grenn mango yo apre yo fin sèk. Mango sot tonbe lè yo mi. Lè van ap vante, mango mi tonbe. Gen moun ki monte yon pye mango pou yo ka manje mango. Lè ou monte yon pye mango, ou souke kèk branch mango, mango mi tonbe. Gen moun ki keyi mango ak wòch, flonn. Avan mango mi, li te vèt. Mango vèt pa tonbe. Gen plizyè fason pou manje mango: ou ka manje l ak kouto, kale l ak dan, fè sousèt ak li. Mango fil ak mango kòn se mango ki pi fasil pou fè sousèt ak yo. Pou fè sousèt ak yon mango, ou frape l sou yon bagay di jiskaske ou Petri l. Li vin tankou yon manmèl w ap souse. Yo rele sa «tòtòt» tou. Nan lòt peyi, yo fè ji, sirèt, savon avèk lòt pwodui ak mango. Si lakay te gen endistri, nou ta ka fè bagay sa yo tou. Anpil mango konn gaspiye Ayiti paske nou pa gen izin pou n ta fè yon bagay ak yo. Nan mwa jen, jiyè, moun jwenn anpil mango Ayiti.\n\nGen rejyon peyi a ki espesyalize nan kèk mango. Jeremi gen yon repitasyon pou mango jeremi ; Okap repite pou mango batis; Gonayiv repite pou madan fransik . Nan kapital la, Pòtoprens, pa gen yon espesyalite paske moun pa kiltive nan kapital la. Men w ap jwenn anpil nan pye mango sa yo ke moun plante lakay yo. Pòtoprens se yon pwen de rankont tou kote machann nan kat kwen peyi a vin vann mango sa yo. Anpil moun ki fèt nan kapital la vin konnen mango sa yo atravè machann yo.\n\nLewogàn repite pou mango fransik ak mango miska . Mango miska a gen yon gou estraòdinè; nanpwen mango dous konsa. Po l fen, li tou won. Lòt kote w ap jwenn mango fransik se Laplèn.\n\nN ap jwenn varyete mango sa yo Ayiti: abityela, abriko dlo, akòdò, ameli, anjelik, answa, aryèl, aselwi, badyo, bata, batis, bèf, blan, ble, bonbe, bonbon, bonkira, bosye, bourik, chalè, chèl, chilpiti, datis, dega, di, difonsèl, disèl, dite, dlo, dòf, dosou, doudous, dyonn long, dyonn won, fal fann, fanm blanch, fil, gèp, gistav, gra, grenn bèf, grenn si, grenn toutou, jan mari, jenn jan gwo po, jeremi, jili, kachiman, kadril, kafe, kakadyab, kakapoul, kakòn, kalite, kan nan pwen, kanèl, kanf, kawòt, kay, kilns, kòdòk, kolèt, kòn, koton, kou boutèy, kountedi, kowosòl, labèl Dayiti, labich, lakansyèl, lakolo, lanmidon, lanni, lapolis, lasann, lèt, madan fransis, madan jan, magarèt, manchèt, manmye, mann ilè, Mari wòz, menvil, mesye fransis, mi wòz, mikayèl, miska, miss, monben, moulat, nèt, nimewo 11, p! a tout dyòl, pak, palmès, panyòl, paskal, pè, penn sik, pit, po fen, po rèd, porye, potas, poze papye, prin, remonsin, sann, sen michel, sik, simon, sirèt, tèmantin, tete, tete tifi, tèton, ti bèk, ti bilon, ti blak, ti bòzò, ti bwa, ti bwason, ti eme, ti glise, ti klo, ti kouzin, ti koyo, ti lodat, ti long, ti loran, ti mera, ti michèl, ti po rèd, ti pwav, ti sik, ti sya, ti wòz, tifi, toutou, twò dous, tyou bèf, vedin, vouzèt, vyann, vyolèt, wozali, yann, yaya, yil, zabriko, ze, ze kodenn, zege, zès, zilat, zozon… (ref. Plant ak pyebwa tè d Ayiti, François Séverin, 2002)", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye labapen ak pye veritab", "text": "Artocarpus altilis\n\nPye labapen. Photo F. Palli\nOu wè yon labapen deja? Kijan li ye? Kikote ou te wè l? Lè labapen mi, li sot tonbe menm jan ak mango. Yo keyi labapen. Pou keyi labapen, ou monte sou pye a ak yon gòl epi ou pike yo nan kòlèt. Gen moun ki keyi yo vèt san yo pa mi men yo rèk. Li pi bon lè yo keyi yo mi. Lè van ap vante, labapen mi tonbe. Gen pye labapen ki wo anpil; moun pa monte yo fasil. Chak maten, gen moun an pwovens ki al anba pye labapen pou al wè si genyen ki tonbe. Pye labapen se yon bwa ki gen gwo fèy. Li sanble tèt koupe ak pye veritab. Pwovèb la di ou: Fèy manyòk sanble mapou men yo pa menm. Lè pye labapen ak pye veritab jenn fi, yo sanble kou de gout dlo. Se lè yo fè pitit pou wè ke yo pa jimèl.\n\nYo fè pepinyè ak grenn labapen pou al pike lòt kote. Grenn labapen jèmen. Labapen toujou gen yon seri ti pikan sou li. Yo ka pike moun lè yo vèt. Lè labapen an mi, pikan sa yo mi tou; donk, yo pa pike moun. (Lam)veritab pa gen pikan sou li. Lòt diferans ant de sè sa yo tou se nan fèy yo. Fèy (lam)veritab pi mens ke fèy labapen epi l fann plis. Pye labapen se yon bwa ki renmen libète l tandiske pye veritab renmen makrèl. Yon pye veritab gen dwa pouse lòt ti pye veritab ozalantou l, espesyalman lè yo koupe rasin nan yon kote. Veritab pa gen grenn menm jan ak labapen. Donk yo di grenn labapen, yo pa di grenn veritab. Se rasin pye veritab la yo plante ou koupe pou l kapab repwodui.\n\nKijan yo manje labapen? Yo bouyi, boukannen labapen anba sann cho. Lè yo bouyi l, yo mete sèl ladan pou ba l bon gou tandiske lè yo boukannen l, yo pa mete sèl ladan. Pou manje labapen bouyi, ou kale, retire l nan sak ki vlope l la pou kapab pran grenn nan. Lè li fin bouyi, ou kale grenn lan pou retire ekay ki kouvri l la. Po sa a di menm apre lè li fin bouyi oswa boukannen. Machann labapen konn pase yo solèy avan yo bouyi yo. Se yon fason pou yo pa gate vit. Labapen pa gen sezon espesyal li donnen.\n\nPou manje (lam)veritab oubyen ou kapab bouyi l, fri l, oswa boukannen l. Veritab gen bonjan vitamin ladan. Gen kote yo fè tonmtonm ak li. Machann fritay Pòtoprens fri l pou vann ak lòt fridòdòy. Yo bay veritab ti non jwèt sa a: vip pip kale bouyi . Sa vle di depi l tonbe, pa gen pèdi tan, se kale mete l bouyi. Tè plèn tankou Lewogàn bay anpil veritab. Gen moun ki angrese kochon ak veritab. Yo itilize gonm labapen ak veritab tou. Timoun ki renmen kenbe zwazo tann pèplen pou yo ak gonm lan. Kijan yo fè sa? Yo pike pyebwa a epi l bay yon lèt blanch, epè. Yo mete lèt sa a nan yon ti mamit oswa nan yon ti kwi. Yo bouyi l epi l vin tou nwa. Yo pran gonm sa a yo mete l sou branch bwa kote zwazo yo poze. Depi pye yo pase sou li, y ap kole; yo p ap ka vole. Pye yo pran, zèl yo pran tou. Lòt bagay yo fè ak gonm sa a se anplak pou leve biskèt moun ki tonbe. Anplak sa a konn grate kou pwagrate. Anplak la tonbe pou kò l. Si moun lan mouye l souvan, l ap dekole san lè l poko rive. Li gen yon sant makawon tou.\n\nYoun nan konesè sou zafè bwa, Frederic Burr Reynaud (1884-1946), rapòte ke sè sa yo antre Ayiti nan ane 1788 nan zòn Lenbe pa yon sèten Belin de Villeneuve.\n\nPawoli: Pye labapen sanble ak pye veritab men yo pa menm .", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye zaboka", "text": "Pye zaboka se yon bèl pyebwa ki gen bèl fèy. Men gen plizyè tip zaboka menm jan gen plizyè tip mango. Gen rejyon Ayiti ki espesyalize yo nan kèk tip prensipal. Ki tip zaboka ki pi repite kote w soti a?\n\nPou plante zaboka, ou kapab fè pepinyè ak grenn zaboka pou al plante lòt kote. Pa konfonn avoka ak zaboka . Yo chak defann koze pa yo. Zaboka kapab defann ou devan mayi moulen, patat, kasav, bobori. Avoka ka defann ou nan tribunal pou yon kòz oubyen yon bagay ke yo akize ou. Yo manje zaboka mi. Lè zaboka mi sou pye, yo konn sot tonbe. Lè van ap vante, zaboka mi tonbe. Yo keyi zaboka ki rèk, yo toufe yo pou yo ka vin mi. Kabrit, chen ak kochon se twa bèt Ayiti ki pi renmen zaboka. Yo angrese kochon ak zaboka tou. Yo konsève grenn zaboka pou bay kochon ak kabrit manje lè gen rate manje pou bèt yo. Yo itilize zaboka tou nan lòt peyi pou fè pomad pou cheve ak grès.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Defann mwen m ap defann ou zaboka", "text": "Lè m ap tranche w\nBouch mwen kouri dlo\nMwen p ap pale sèlman de zaboka dlo\nMen tout lòt Zaboka mi\nZaboka mi, se ou ki defansè m\nDevan mesye sa yo:\nPatat, kasav, bobori, kabich ak mayi moulen\nDefann mwen devan yo pou m pa wont\nMenm jan konpè chat te wont\nApre malonnèt konpè chen te fè l anba pye ou\nMèkredi granmmaten\nDefann mwen zaboka\nPou sizanka\nKasav ta kwoke nan gòj mwen\nDefann mwen\nPou sizanka\nChen, kabrit ak kochon\nTa atake ou\nPou m ka pran pou ou\nMwen konnen kòman yo damou pou ou\nLè yo jwenn ou, yo ka devore ou\nTèlman yo swaf ou.\nMwen jalou de ou menm jan\nChen pa ta renmen chat pran ou\nDefann mwen zaboka\nM ap defann ou tou\nSilvouplè defann mwen\nDevan mayi boukannen.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye kokoye", "text": "Cocos nucifera\n\nPye kokoye. Photo F. Palli\nPye kokoye bay fri ki rele kokoye oswa kòk . Moun bwè dlo kòk, yo manje nannan kòkoye. Lè kokoye a pa rèk, yo manje l, yo rele sa nannan . Nannan kokoye bon anpil ak kasav oswa bobori. Yo manje kokoye rèk ak kasav, pen oswa bobori. Yo graje kokoye pou kapab pran ji a. Yo mete ji a nan manje tèlke mayi moulen, yo fè kremas avè l. nan peyi etranje, yo itilize kokoye pou fè anpil pwodui tèlke lwil, grès, pomad pou po. Meyè fason pou keyi kokoye se monte pou monte pye a; ou rache l nan grap li. Ou gendwa rache grap la nèt. Depan de wotè pye kokoye a, ou ka pa fè anpil efò pou keyi l. Gen pye kokoye ki wo anpil, gen kokoye basèt tou. Kokoye Damyen yo gen yon repitasyon pou wotè yo, tèlman yo kout. Selon wotè ou, ou gendwa pa menm monte pye a pou keyi kokoye. Si l ta yon ti jan wo, ou gendwa keyi l ak yon gòl. Tout fri ki vin nan grap gen yon kòlèt . Si ou kase kòlèt la, l ap tonbe. Kokoye se yon fri ki chich. Li pa tonbe atè; se keyi pou keyi l. Lè yo di yon moun kokoye, sa vle di: yon moun kourèd , yon moun chich , yon peng . Se yon danje pou moun rete anba pye kokoye lè y ap keyi l. Si pa malè li ta tonbe sou tèt yon moun, pa gen lavi pou li ankò.\n\nYo fè tonnèl ak fèy kokoye. Gen anpil kote andeyò ki gen tonnèl. Anpil moun fè tonnèl pou frechè. Lè li fè cho, yo pa rete andedan kay la; tout moun anba tonnèl, kare (kage) chèz yo ap pran ti van. Lè moun mouri tou an pwovens, yo monte tonnèl pafwa. Se anba tonnèl la moun ap jwe zo, domino, bwè gwòg, bay istwa pandan veye a. Apre nevyèm (nevèn), yo kraze tonnèl la. Yo fè tonnèl tou pou rezen ak joumou donnen. Rezen ak joumou renmen detire, dodomeya kò yo. Gen flè ki renmen blayi kò yo sou tonnèl tou.\n\nYo toujou di pye kokoye se bwa ki rale loray. Donk, lè loray ap gwonde pa rete anba pye kokoye.\n\nPwovèb : Ou pa janm konn kot dlo pase li antre nan kokoye .\n\nKilti : Yo fè pepinyè kokoye pou al plante lòt kote.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Nègès ki fè bote rivaj mwen yo", "text": "Pa gen konparezon ak bèl fèy ou\nByenke palmis ap taye banda l tou\nOu fè bote Lanmè Karayib la\nOu fè bote rivay mwen yo\nFèy ou yo bèl,\nYo gen yon koulè dore\nPafwa ou panche\nYon jan pou m manyen cheve w,\nPou m jwe ak krenyè w\nNègès bèl kreyè,\nM renmen koupe cheve w\nPou sèvi m parasòl\nFèy tòl\nPa ka wè la.\nLè m bwè dlo w,\nLi rafrechi kè m,\nLi koupe swaf mwen.\nAnba tonnèl mwen,\nOu batay ak solèy la pou mwen\nPou l pa frape m.\n\nO kokoye!\nM ta koupe w\nChak jou pou m manje\nNannan w,\nPou desann chalè m\nPou rafrechi kè m.\nM ta graje w\nChak jou pou m souse w,\nPrije w\nPou ti kremas mwen,\n\nPye kokoye, bèl nègès k ap taye banda l\nLè van ap vante pou l fè palmis fè jalouzi.\nNègès chich, nègès ki p ap bay konsa konsa\nMen se pran pou pran\nPoutèt sa, m pral monte sou ou,\nM ap degrape w\nKoupe w\nEpi m manje nannan w.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye Palmis", "text": "Armoirie d'Haïti\n\nMenmsi Ayisyen pa konn tout pyebwa ki gen Ayiti, men yo tout wè yon pye palmis sou lajan peyi a ak sou drapo bikolò a. Anpil fwa lè y ap fè paryaj Ayiti, yo pran yon senk kòb voye l anlè. Gen moun ki parye sou tonton , genyen ki parye sou palmis . Nan drapo ble e wouj Desalin lan, nou wè yon pye palmis kanpe tou drèt kou Lakrètapyewo. Palmis se yon bwa ki reprezante libète pou nou. Pa gen pyebwa ki ka fè konpetisyon ak palmis nan wotè. Palmis se yon bwa ki renmen libète l. Li toujou pou kò l. Li domine peyizaj la. Anpil zwazo poze sou palmis oubyen pye palmis pou manje grenn palmis. Anpil ranmye renmen manje grenn palmis; donk, anpil fwa yo poze sou pye palmis pou manje grenn nan. Gen anpil zwazo ki renmen fè nich yo nan pye palmis. Gen moun ki panse bèt yo pa gen lespri. Poukisa yon zwazo al fè nich li nan yon pye palmis? Mwen ta di pou plis sekirite paske palmis se yon bwa ki wo. Se pa yon pyebwa moun pral monte fasil pou deniche nich yo. Palmis gen fèy long ki ta vle sanble ak fèy kokoye men fèy sa yo pa dore, yo gen koulè ble. Palmis se fanmi ak pye kokoye, menm jan pye labapen se fanmi ak pye veritab.\n\nNouriti : Yo manje chou palmis. Li bon anpil kòm legim. Se pa yon bagay ou jwenn souvan.\n\nItilizasyon : Yo koupe palmis pou fè planch pou klise kay an pwovens. Palmis se yon gwo pyebwa; li gen gwo twon, diferan de pye kokoye. Se youn nan rezon ki fè yo pa monte l souvan. Lòt rezon an sèke li pa bay fri pou manje. Palmis bay bèl tach. Ou poko janm kouche sou yon tach frèch? Lè chalè, moun konn kouche sou tach pou frechè. Lè tach la mi, li sot tonbe pou kò l. Gen kote an pwovens moun itilize tach pou kouvri kounouk yo. Yo konn bare kounouk ak li pou pwoteje l kont van ak lapli. Yo konn pyese twou kay pay ki koule ak li. Yo bay kochon grenn palmis la manje tou.\n\nDimanch ramo se yon dimanch kote anpil katolik achte branch ramo. Yo mare l nan ponyèt yo oubyen yo fè ti goumèt ak li. Se yon senbòl an souvni Jezikri lè l te antre triyonfalman nan vil Jerizalèm yon semèn avan l mouri. Ou konn kote ramo soti? Se ti fèy ki fè pati kè palmis la oubyen flèch palmis la ki pwente ap gade lesyèl. Moun koupe palmis la avan dimanch ramo pou kapab itilize oubyen vann ti fèy espesyal sa yo avan dimanch ramo. Se nan epòk sa a moun jwenn chou palmis la pi fasil pou manje.\n\nKilti : Yo fè pepinyè ak grenn palmis pou al plante lòt kote. Men pifò pye palmis Ayiti yo se nan bouch zwazo grenn yo sot tonbe epi yo leve. Donk zwazo yo fè anpil bagay nou pa fè.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pyebwa libète", "text": "Palmis, mwen konnen poukisa\nOu fyè konsa\nOu se senbòl libète\nSe sa k fè ou toujou nan tire pye\nAk pye kokoye\nPalmis, tout lòt pyebwa yo konnen ou\nKòm bwapiwo,\nGrennpwonmennen\nOu wè tout bagay\nOu konn tout sa k ap pase.\nMwen renmen parye sou ou\nMwen pa renmen parye sou tonton\nAnpil se magouyè\nDyòl bòkyè\nMalveyan\nGrandan\nGouloupya.\nYo pa t goumen pou libète\nMen ou te kanpe dyanm sou tè Desalin ak Tousen\nDepi anvan 1804,\nPalmis, ou kanpe drèt kou Lakrètapyewo\nAp fikse lesyèl.\nOu kanpe drèt tankou Chalmayperal\nOu fè m sonje\nEwo nou yo\nLè m gade w,\nM ta renmen tout Ayisyen\nFyè tankou w,\nLib tankou w\nMenm jan ou gen libète ou pami lòt pyebwa yo\nM ap parye sou ou\nM p ap parye sou tonton\nTonton ka blofe m\nMwen pi fè branch ou yo konfyans\nMenm jan zwazo yo fè yo konfyans\nPou pa deniche yo.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye kayimit", "text": "Ou wè yon pye kayimit deja? Se yon pyebwa ki gen fèy koulè bwonz oubyen vyolèt. Pye kayimit se yon pyebwa ki chich anpil. Li pa tonbe menm jan ak mango. Menm lè kayimit mi li p ap tonbe. Li pito rete seche nan branch li. Se yon chichadò menm jan ak kokoye. Ou monte pye kayimit pou keyi kayimit. Lè yo vèt, yo gen yon gonm ladan, yon sòt lèt menm koulè ak lèt labapen oswa veritab. Li gen gou rak. Lè l mi, gen yon ti gonm ki ka kole nan moustach moun. Kayimit vyolèt, se kayimit ki pi popilè Ayiti. Se pa yon fri ki di lè l mi. Ou annik peze l epi nannan l ouvè; li bay yon ji ki dous. Kayimit mawon, kòm non an endike, se pa yon kayimit w ap jwenn souvan menm jan ak vyolèt la. W ap jwenn kayimit mawon nan bwa, nan mòn. Ranmye se yon zwazo ki renmen grenn kayimit. Anpil fwa ou wè yo sou pye kayimit, anba pye kayimit dèyè grenn.\n\nPwovèb : Mizè fè chen monte kayimit .", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Fanm marabou jansiv vyolèt", "text": "Cheve ou fè lonbray pou mwen.\nBèl ranmye\nKoulè dore\nJe chandèl\nVin poze sou bra ou yo\nPou chache lavi.\nBèl marabou,\nSe ou menm ki te prete\nWa Kristòf parasol ou\nPou l pare solèy,\nPou l te chita pran repo\nLè enkyetid te anvayi kè l.\nMarabou bèl po\nPo vlou\nPo fen\nOu pa tonbe pou okenn nèg\nKi damou\nTèlman ou konnen w bèl\nTèlman ou gen ògèy\nMen malgre tou,\nOu fè bote lakou\nKòm fanm marabou.\nLè van ap vante,\nKè ou pa sote\nOu kanpe dyanm\nPaske ou konnen ou p ap tonbe.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye sapoti", "text": "Ou pa janm wè yon pye sapoti ? Lè m ap pale de dousè fri yo, mwen pa ta renmen di se sapoti ki pi dous nan tout. Lòt fri ta fè twòp jalouzi. Men kanta dous, sapoti dous tout bon. Mwen pa konn sa chovsouri yo panse. Sapoti pa yon fri ki onnèt menm jan ak kèk lòt fri. Fòk ou fè efò pou keyi l. Pou keyi l tou, sa pa fasil. Pafwa, fwomi ap monte desann paske anpil fwa yo gen nich yo anlè a; fèy yo toufe e pafwa gen bonjan nich gèp nan fèy yo ki ka bobo yon nèg. Santi bon koute chè , donk ou pa jwenn sapoti atè menm jan ak mango. Se pa yon fri ki gwo; li pi piti ke kayimit, li won. Anpil fwa, yo keyi sapoti, yo mete yo toufe pou ka vin mi. Yo gen po fen, yon po jòn, yon sant agreyab epi se koupe dwèt. Li fasil pou kale yo ak kouto.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Sapoti ou dous", "text": "Se pa lwanj m ap fè pou ou\nPou pa vin ògeye\nMen ou dous anpil\nMalgre ou chich.\nMwen p ap kite lòt fri tande sa\nPou evite jalouzi.\nKit ou Dikini\nKit ou Jakmèl,\nSe menm manmèl\nMenm dousè\nMenmman\nParèyman.\nMwen pa bezwen\nKonnen\nSi ou te soti Jamayik\nOubyen Ziltik\nYon sèl bagay\nM wè w tout kote Ayiti\nM ta mòde w,\nTranche w\nWoule w nan men m\nAnvan m manje w.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye kachiman", "text": "Annona squamosa\nKachiman kanèl. Photo F. Palli\nOu wè yon pye kachiman deja? Se pa yon fri ki tèlman popilè Ayiti menm jan ak mango. Se yon fri won prèske menm gwosè ak kayimit. Yo konn keyi yo mi sou pye. Yo konn toufe yo tou pou vin mi. Gen yon tip kachiman ki rele kachiman tyèbèk . Kisa ki fè yo parèt yon ti jan diferan de kachiman regilye yo? Kachiman tyèbèk gen yon seri ti boul oval sou li. Lè l mi, ou gendwa rache chak ti boul sa yo pou manje jiskaske ou jwenn nannan an. Kachiman tyèbèk gen yon koulè gri epi pwent ti boul yo kòmanse vin nwa lè l ap mi. Kachiman regilye vin woz tankou yon flanman woz lè l mi. Yo fè ji pou bwè ak kachiman.\n\nSe yon bwa ou jwenn pa aza. Timoun Ayiti ak elèv lekòl se fouyapòt nan bwa. Donk, li fasil pou yon timoun konnen kote ki gen yon pye kachiman nan zòn lan.\n\nDesè : Yo gendwa manje kachiman ak kiyè, men se yon pwoblèm pou moun timad ak moun afre fè nan sosyete paske tanzantan fò ou ap krache grenn lan .\n\nKilti : Bon, pa gen reyèlman yon kilti kachiman menm jan gen yon lòt kèk fri. Yo kapab fè pepinyè ak grenn yo pou al plante lòt kote.\n\nItilizasyon : Moun ki fè remèd fèy konn enpòtans fèy kachiman. Li bon pou foulay. Lè yon moun foule nan pye, yo konn bouyi fèy kachiman mare sou li ak mayi moulen cho pou dezanfle l.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Lè m monte yon pye kachiman", "text": "Pye kachiman se pa yon bwa\nM monte fasil\nPaske m pa wè l fasil\nMen m kirye de tout pyebwa\nPou m wè sa k la\nLè m jwenn yon pye kachiman\nPa aza\nFò m gade sa k ladan\nM bezwen konnen si se kachiman tyèbèk\nSi se lachin\nMenmsi m pa jwenn kachiman\nM p ap fache\nPetèt m ka jwenn kèk nich\nPou m deniche:\nNich kit\nNich toutrèl\nNich madansara\nEksetera era…\nLè yon bouk kabrit kouri dèyè m,\nPou pye kachiman\nKa sove m\nSe sou li m monte\nPou m al kache\nJouktan kabrit la ale.\nLè m tonbe sou pye m\nOubyen lè m foule pye m,\nM ap monte yon pye kachiman\nPou m degrape fèy mare sou li\nPou defoule l.\nPye kachiman\nSe pa yon bwa\nM monte souvan.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Pye kakawo", "text": "Kakawo\nPye kakawo. Photo ©Barbadine\nPye kakawo renmen frechè. Se yon ti pyebwa ki renmen konpay. Li renmen lòt pyebwa prete l parasòl yo pou l ka pare solèy, pou van pa anmègde l. Petèt se paske l piti a. Pye kakawo se yon bèl ti pyebwa, fèy li byen soup, byen laj. Pandan premye ane a, li fleri; lòt ane, li kòmanse pote fri. Grenn kakawo a fèmen nan yon sòt kapsil. Lè kakawo a bon, yo mete l nan solèy pou l seche. Apre l fin seche, yo ka vann li nan mache, vann li ak espekilatè menm jan ak kafe. Se yon danre ki bay kòb. Lewogàn se youn nan rejyon Ayiti kote yo te konn kiltive l lontan men ak gwo pwoblèm agrikilti, kilti kakawo vin neglije.", "description": null, "domain": "poetry-site", "date": "2025-11-10 01:57:32", "url": null, "image_url": null}
{"title": "Eske Ayiti reyèlman bezwen yon akademi kreyòl?", "text": "Emmanuel W. VEDRINE\n\n(Haiti en Marche, Vol. XXIII #43. Nov. 2009)\n\n«Pou poze baz yon akademi kreyòl ayisyen: kèk konsèy pratik» se yon atik Tontongi (Eddy TOUSSAINT) pibliye nan revi Tanbou (otòn 2009). Avan m al pi lwen nan kritik sa a, kòm ekriven kreyolofòn ki familye ak «reyalite Ayiti», yon sijè mwen ekri sou li deja nan zèv literè m yo, m ap di Tontongi se youn nan otè ayisyen k ap viv nan vil Boston, ki gen anviwon yon ka syèk depi l ap eseye fè yon travay «konsyantizasyon» ak plim li pou eseye reveye milye entelektyèl ayisyen an nan dyaspora a kou nan manman peyi a, Ayiti.\n\nAvan n antre nan plis detay, n ap di li enpòtan pou salye efò kèk piyonye ayisyen nan domèn «Etid Kreyòl» ki ouvri baryè a pou plizyè moun ki pral fè rechèch nan domèn lan pi devan. Konsa, nou pa ka bliye: (filològ) Jule FAINE, (lengwis) Suzanne COMHAIRE-SYLVAIN (otè ki premye ekri sou «deskripsyon lang nan»), Charles-Fernand PRESSOIR (kreyatè òtograf ki itilize ant 1945 e 1980), Carrié PAULTRE (fondatè Boukan, jounal kreyòl).\n\nN ap di, wi li enpòtan pou (ekriven, chèrchè, lengwis, otè) ayisyen ekri gramè, diksyonè, roman, liv  (tout kalite) nan pwòp lang matènèl yo (kreyòl) si yo gen posiblite fè sa, men nou pa kwè fò nou ta rete tann jis nou tounen pwatann «swadizan konesè» k ap pale de kreyòl (an fransè) pou vin fè sa. Prèv la sèke (prèske) tout lengwis ayisyen (alesepsyon Yves DEJEAN1, ak kèk ti grenn ankò) pa ekri an kreyòl pou ta pwomouvwa lang sa a. Piblik ayisyen an poko li travay yo.\n\nMalgre non Pradel POMPILUS pa yon non enkoni nan milye entelektyèl ayisyen e nan rechèch sou kreyòl Ayisyen2, men li te gen anpil opòtinite pou l ta pwodui plis sou kreyòl (e pi presizeman, an kreyòl tou) aprè tèz doktora l («La langue française en Haiti») li prezante Université Sorbonne, kote l enkli yon bon valè leksik kreyòl ki kolekte e analize) ak yon «tèz konplemantè» li prezante ki gen pou tit : «Lexique créole-français»3 (1958). Kòm se fransè ki te «lang ofisyèl» Ayiti alepòk Pompilus t ap anseye, donk li ta prezante konferans li yo nan lang ofisyèl la pou kontinye leve banyè lang fransè a byen wo nan ansyen koloni Lafrans lan, yon bagay ki plè yon «elit tilititi» kote plizyè nan manm li ta itilize «lang achte» a pou distanse yo de «mas pèp la».\n\nN ap di tou, nou pa gen anyen kont lang fransè a Ayiti, men nou ta kont fason yon seri swadizan «entelekyèl» ak lòt moun te konn itilize l pou imilye majorite Ayisyen ki, jis jounen jodiya, poko janm pale l (pase yo pa gen mwayen al lekòl pou ta aprann lang sa a).\n\nN ap di bravo pou Yves DEJEAN (yon lengwis, edikatè, ansyen pè ayisyen konsyan, ki monte desann nan tout rakwen Ayiti, ki viv «reyalite pèp ayisyen», epi ki pran konsyans e ki pran plim li tou pou te tradui e pwodui kèk zouti ki ta ede ak pwojè alfabetizasyon, ki jis jounen jodiya, poko tounen reyalite tout bon (atravè peyi a).\n\nBravo tou pou defen Paul DEJEAN (frè l) ki pataje menm konsyans sa a, e ki pa t annik kwoke diplòm li pran Sorbonne (nan filozofi ak relijyon) nan panno lakay li, men ki te eseye bay konkou li te ka bay pou pouse lang kreyòl la ansanm ak Yves.\n\nBravo pou kèk lòt pè, relijye, e layik ki t ap pote konkou pa yo tou jan yo te kapab. Bravo pou kèk manm Sosyete Koukouy (Jan Mapou, doktè Ernst MIRVILLE, elt.) ki pran prizon sou Duvalier poutèt yo t ap pwomouvwa lang ak kilti kreyòl la nan ane 60 yo e ki kontinye pi rèd jodiya nan pwomouvwa lang Desalin nan. Bravo pou jounal Bon Nouvèl, sèl mansyèl kreyòl ki kenbe kinalaganach depi 1967. Bravo pou Educa Vision (ak fondatè l Féquière VILSAINT, Maude HEURTELOU) ki pi gwo mezondedisyon ayisyen Ozetazini k ap pibliye yon dividal liv an kreyòl, sou kreyòl ak lòt zouti ekriven, chèrchè bezwen. Bravo pou travay enfatigab Kesler BREZAULT (Brezo) nan Monreyal k ap ede nan pwomosyon nan piblikasyon zèv kreyòl depi plizyè ane.\n\nNou pa ka bliye efò Kaptenn Koukouwouj (Michel-Ange HYPPOLITE) nan Otawa ki montre devouman l nan pwomouvwa lang kreyòl la (atravè liv lekòl l ap pwodui, patisipasyon l sou entènèt la nan pajwèb kreyol.org, ak kritik l ap ekri tanzantan sou zèv kreyòl nan jounal Haiti en Marche). Bravo pou jounalis Carl FOMBRUN nan Miyami ki bay kreyòl la plas li merite nan laprès dyaspora a. Bravo pou devouman Guy S. Antoine ki pami piyonye ki eseye blayi kreyòl la sou entènèt la atravè pajwèb li, windowsonhaiti.com. Bravo pou devouman Pwofesè Marc PROU (ki fonde premye Enstiti Kreyòl nan University of Massachusetts-Boston (sa gen yon ventèn ane), e k ap ede lòt inivèsite nan zòn Nouvèl Angletè (kouwè Brown University), mete sou pye pwogram ki an rapò ak lang e kilti ayisyen.\n\nNou pa ka bliye wèbmastè (potomitan.info), Francesca PALLI, ki depi kèk ane, konsantre tout enèji l nan ede (ekriven, chèrchè, atis peyi kreyolofòn yo) mete sou entènèt la (atravè pajwèb Potomitan.info) yon dividal dokiman pou fasilite rechèch sou lang ak kilti kreyòl yo. Nou pa bliye efò Pierre-Roland BAIN (Monreyal) prezidan KEPKAA (Komite Entènasyonal pou Pwomosyon Kreyòl ak Alfabetizasyon) ke l ede fonde, kote gwoup sa a konsakre tout mwa oktòb la (Mois du créole à Montréal) pou selebre lang ak kilti kreyòl. E bravo pou tout sa yo k ap fè efò nan dyaspora a kou anndan Ayiti pou eseye bay lang kreyòl la plas li merite nan sosyete a.\n\nN ap di li enpòtan pou gen «tradiksyon» (ki ka kouvri plizyè volè, enkli «zèv klasik» yo). Tradiksyon ka ede nan devlopman yon lang (si n ap gade kijan Fransè yo te tradui zèv kle ki te egziste an laten ak grèk, kote y adapte e remanye anpil ladan yo pou anrichi lang fransè a). Wi, tradiksyon enpòtan pou ede evolisyon lang kreyòl la, e pou anrichi l ak dokiman literè sou tout fòm. Nou dwe ankouraje sa.\n\nKonsènan «Pri Akademi Kreyòl Ayisyen» Tontongi mansyone,  ki ta ka desène chak ane oubyen chak 2 ane pou zèv entelektyèl, n ap di bon, pa gen pwoblèm pou ta kreye youn. Men lè n konnen kijan koze «magouy» la egziste nan tout nivo Ayiti, lè n konnen zafè «moun pa», koze «kilès ou ye», ki «siyati ou» elt., n ap di pito: ann ankouraje moun pwodui an kreyòl sou tout fòm, e nan tout domèn (ou disiplin) pase gen moun yo konn bay yon pri yo pa merite. E koze «pri» konn yon koze tèt chaje, jalouzi, dekourajman. Jean-Paul SARTRE, filozòf e ekriven fransè, te fè yon bèl jès lè l te sentre ren l pou rejte Pri Nobèl Akademi Lasyèd te ba li pou literati.\n\nNan atik Tontongi a, li sijere «Prix Yves DEJEAN», malgre misye vivan toujou (an 2009), men pou nou ki familye ak travay li, devouman l, rèv li pou ta wè kreyòl antre danble nan edikasyon Ayiti, n ap di non Yves Dejean trè enpòtan pou n ta mansyone nan tout vrè travay ki ta gen pou wè ak kreyòl. An menm tan tou, nou pa ka bliye yon dal lòt moun (ayisyen kou etranje) avan Dejean ki te fè kèk efò pou leve banyè kreyòl la. Tontongi pa bliye mansyone non Felix MORISSEAU-LEROY, youn nan piyonye (pami premye ekriven) ayisyen ki pwodui yon literati nan lang natifnatal la, e yon ekvriven anpil kritik ayisyen ta bay non jwèt «dwayen literati kreyòl la». Tontongi panse fò ta gen yon pri ki pote non gran ekriven sa a.\n\n«Akademi» an jeneral pa fè yon lang vanse, okontrè li ka koze reta nan evolisyon l si n ap pran an konsiderasyon «politik lengwistik» yon akademi ka genyen dèyè tèt li, tout pale anpil ki pou fèt kote n ka enkli «dezakò» ant manm menm akademi an, e entelektyèl ayisyen non sèlman pa leve nan yon kilti ki valorize «travay an gwoup» men tou, posiblite pou gen chire pit antre yo trè wo, epi derespekte youn lòt, kote anpil fwa yo ka kite emosyon pote y ale.\n\nAmeriken pa janm pale oubyen met anfaz sou yon «akademi lang anglè» isit, Ozetazini, gen sa yo rele Publishing House ou «mezon piblikasyon» an kreyòl, gen Academy of science ou «akamemi syans», an kreyòl, elt. Gran mezondedisyon ameriken k ap pwoudui bon jan diksyonè, leksik, gramè (tanzantan) ki sèvi kòm zouti «referans», «estanda» pou moun k ap ekri anglè (pase pa bliye, gen yon «anglè estanda» (yon fòm fòmèl ke tout moun suiv nan dokiman k ap ekri ou pwodui ke tout moun pral li). Yo pa rejte nonplis fòm «familye», «espresyon idyomatik» (ki ka fè pati de «langaj popilè» tout moun esprime yo ladan avèk «slang» men toujou gen «kontèks» kote youn ka prime (domine) sou lòt oubyen pou fè yon ide pase nan yon langaj konpreyansib.\n\nVrè «laboratwa» lang, se pèp la (sa y ap pale chak jou, nouvo mo ou mo nouvo y ap kreye ou itilize, kote mo sa yo pase aladous nan anviwonnman nan. Eske nou te konnen «Kwabosal» se pi gwo laboratwa lengwistik ki egziste Ayiti? Anpil nan nou ka ri sa, men se la yon dal nouvo mo ou mo nouvo kreye epi pase aladous nan popilasyon an avan y al jwenn jounalis. Anpil fwa, jounalis jis rapòte yo nan entèvyou yo fè ak machann, ou ak moun nan lari. Nou ta sezi tande mo anglè ki (antre) nan kreyòl si n al fè yon rechèch Pòtoprens jounen jodiya.\n\nYon akademi kreyòl ta rete plis nan fè tilititi, filozofe, pale anpil (si y ap asepte tèl mo, espresyon ou pa … patati patata …) epi pandanstan, mas pèp la gen tan itilize mo sa a ou espresyon sa a lontan pou l esprime yon «konsèp kèlkonk».\n\nMwen raple m mo anglè «e-mail», kijan Academie Française t ap pale anpil de li (an 1997), si yo dwe asepte l ou pa (paske se yon mo anglè) epi menm mo sa a te gen tan nan bouch tout ti Fransè («J’ai reçu son e-mail», etc.). Kanadyen fransè ki bon nan envante mo, te gen tan envante «courriel» (courrier electronique) lontan ki kreyolize  «kouryèl» (tèm kout pou «kourye elektwonik» ki sinonim imel (ki kreyolize atravè konvèsasyon Ayisyen (k ap viv Etazini, Kanada).\n\nYon «akademi kreyòl Ayiti» pa ta janm rive fèt fasil nonplis paske lè n konn leta ayisyen poko reyèlman montre enterè nan anyen ki ta an rapò ak edikasyon e pwomosyon lakilti. Yon bèl egzanp nou ka pran se lè nou voye je n sou pajwèb Anbasad Ayiti nan Wachington pou gen yon ide nan ki lang dokiman yo ye. Donk sa ban nou deja yon reflè de reyalite lengwitik la Ayiti (an tèm «iresponsablite leta»). Bagay yo klè kou jou: nou pa bezwen nan voye wòch kache men. Tout blofè ayisyen ki pran yon doktora nan «Syans pa konn fè anyen» oubyen nan «Syans grate santi» nan peyi blan t ap vin kale kò yo, ranse sou kreyòl an fransè. Men yo pa t ap vin chita ansanm ak entansyon pou:\n\nBay ide pou ekri liv, pwodui materyèl lekòl, materyèl pou  alfabetize «gwo pèp la» nan lang manman l, pwodui tout sòt materyèl pou ta gen «yon pwogram bileng solid» ki respekte itilizasyon toude lang yo.\n \nYo pa ta pral andeyò nan pwovens, nan mòn yo pou ede nan alfabetize rès pèp ki poko janm gen mwayen al lekòl, ki pa gen aksè a dokiman pou li nan oken lang, ki prè pou bay pitit li kòm restavèk lè yo pa gen oken mwayen ede ti inosan sa yo.\n \nYo pa ta pral bay ide kijan pou kreye «sant resous» (ti bibliyotèk nan tout lekòl, nan tout kominote) pou ekipe yo ak dokiman dekwa pou ede timoun lekòl.\n \nYo t ap kontinye ranse sou kreyòl (an fransè), san aprann teknik pou pwodui tèks an kreyòl, san pwodui oken dokiman kreyòl pou ta mete gratis ti cheri sou entènèt la dekwa pou tout kote Ayiti, pou tout lekòl Ayiti ta gen aksè li yo gratis epi enprime yo pou mete nan ti bibliyotèk.\n \nYo ta pi enterese nan «bidjè» yon tèl «enstitisyon pote non» oubyen yon «enstitisyon gato gèp» (ki pa ka fè siwo), «yon enstitisyon zonbi»   (pa egz., konbyen milyon dola vèt akademi sa a ta bezwen, konbyen milye dola vèt yo ta touche kòm «espesyalis nan syans grate santi» ou «espesyalis nan syans pa konn fè anyen».\n \nYo pa ta enterese konnen kijan Pwof. Albert VALDMAN  (Fransè dorijin) mete sou pye pi gwo Enstiti Kreyòl nan Indiana University4, Etazini (k ap fonksyone depi kòmansman ane 60 yo), kote yo premye anseye kreyòl ayisyen nan inivèsite (epi lang sa a, yo poko janm anseye l a nan swadizan «Inivèsite Ayiti» jis jounen jodiya), ki la pi rèd ap fonksyone jounen jodiya e gras a dokiman ki ladan mwen revize, sa ede m rive mete sou pye pi gwo bibliyografi sou sa k pibliye sou kreyòl ayisyen (An Annotated Bibliography On Haitian Creole: a review of publications from colonial times to 2000). Poudi yo ta enterese nan devouman Pwof. Bryant FREEMAN, ki mete sou pye Kansas Institute of Haitian Studies nan Kansas University e k ap feraye tou nan piblikasyon gwo diksyonè pou pwomouvwa kreyòl Ayisyen?\n \nPoudi yo ta enterese nan istwa (ansyen) Centre d'Etudes Créoles de l'Université de Provence (Aix-Marseille I) ke gran kreyolis fransè, Robert CHAUDENSON fonde? Kolaborasyon etwat defen Guy Hazaël-Massieux (lengwis gwadloupeyen) ak Marie-Christine HAZAEL-MASSIEUX (lengwis, fransèz) pote, fè sant sa a mache (kote Marie-Christine te jwe tou, wòl redaktris an chèf  Revue Etudes Créoles R. CHAUDENSON fonde, prezide epi anime pandan 30 ane Comité Internnational d'Etudes Créoles).\n \nPoudi yo ta enterese klike sou pajwèb potomitan.info pou wè travay Prof. Jean BERNABE (lengwis matinikè) ak ekip li a: «GEREC» mete sou entènèt la pou pwomouvwa kreyòl ti Zantiy yo, pou te jwenn plas yo tou nan «CAPES» la, epi pou Ministè Edikasyon peyi Lafrans te rive rekonèt yon Capes créole (menm jan sa fèt pou tout lòt lang y ap anseye nan segondè an Frans)? Poudi yo ta enterese voye yon koudèy sou zèv estraòdinè pwofesè Raphaël CONFIANT (ekriven matiniken, koni o nivo entènasyonal) ki pwodui an fransè kou an kreyòl yon dividal tèks?\n \nPoudi yo ta enterese gade pi gwo bazdone kreyòl E. W. Vedrine Creole Project blayi sou entènèt la gratis ti cheri (depi 1998), edite l tanzantan dekwa pou ede ekri atik, diksyonè, gramè, liv, rechèch an kreyòl trapde, pou ede jwenn referans, e pou ede ak rechèch lengwistik konpitasyonèl sou lang kreyòl la (lè n konn enpòtans sa genyen ak teknoloji jounen jodiya).\n \nPoudi yo ta enterese konnen efò kèk gran inivèsite nan lemonn fè e kontinye ap fè pou estoke yon kokenn bazdone referans sou lang kreyòl nan lemonn dekwa pou ede elèv nan inivèsite sa yo k ap fè rechèch sou lang kreyòl yo (pami yo, Stockholm University nan peyi Lasyèd)? Pandanstan, Inivèsite Ayiti poko menm gen yon pajwèb sou kreyòl, alevwa yon «sant resous» kòrèk ki ekipe ak dokiman sou kreyòl e an kreyòl pou ede elèv k ap etidye lengwistik (depi anviwon 40 ane).\n«Potansyèl wòl inivèsite» se yon lòt pwen Tontongi touche nan atik li a, men youn ki toujou an rapò ak yon «akademi kreyòl» kote l refere a sa kèk lòt moun di: «… pwofesè Deshommes souliye ‘yo rekonèt kreyòl la [jodia] kou lang e objè ansèyman depi Refòm Bernard la; ensèyman siperyè mete kò l nan bagay la avèk kreyasyon Faculté de Linguistique Appliquée [Fakilte Lengwistik Aplike] nan sen Inivèsite Deta Dayiti».\n\nMen kesyon nou ka poze Tontongi se: Ki inivèsite? Kisa Fakilte Lengwistik Aplike (FLA) reyèlman pwodui (apre plis pase 30 ane egzistans li kote jounen jodiya li poko menm gen yon pajwèb fonksyonèl, yon bagay ki pi senp pou estoke dokiman rechèch, pou bay moun k ap fè rechèch aksè jwenn referans trapde) e pou ede nan devlopman lang kreyòl la? Nou remake Tontongi rate enfòmasyon sansib sa a ki yon engredyan enpòtan nan «reyalite Ayiti» n ap pale a.\n\nSi n ap pale de «inivète nan peyi d Ayiti», fò n serye sou sa. Sa poko egziste vrèman vre. Si n di sa egziste, donk fò n ta al gade «wòl li», fò n ta al reli kèk filozòf kouwè Ortega y Gasset sou «La mission de l’université». Wi, gen kèk Ayisyen konsyan ki ta renmen wè yon «vrè inivèsite Ayiti». Mwen pa konnen si m ap gen tan wè youn avan m fèmen jè m sou tè sa a, men se rèv mwen pou m ta wè youn tout bon. Wi se rèv mwen pou m ta wè youn k ap pibliye revi syantifik chak 3 mwa, chak 6 mwa … (nan tout domèn).\n\nSe rèv mwen pou ta wè youn ki gen yon bibliyotèk tankou nenpòt inivèsite aletranje ki rele «inivèsite». Wi, youn ki gen yon bibliyotèk tankou bibliyotèk UNAM (Universidad Nacional Autonoma de México) kote mwen te gen chans vizite pandan pakou rechèch mwen nan peyi Meksik. Wi, mwen ta renmen wè yon bibliyotèk ki gen tout referans ak òdinatè (konpwoutè) pou lokalize materyèl e pou estoke materyèl rechèch. Wi, yon inivèsite k ap pibliye liv ak atik syantifik pwofesè tanzantan, yon inivèsite kote gen pwofesè ki rele pwofesè tout bon vre (pa chalatan blofè k ap grate santi, ki pa konn kijan yo ekri yon atik, kijan yo pwodui yon rechèch).\n\nWi, yon inivèsite kote lè elèv la diplome yo rekonèt kalifikasyon lisans li an nan nenpòt inivèsite aletranje. Wi, yon inivèsite ki gen laboratwa (nan prèske tout domèn) pou elèv fè esperimantasyon nan branch espesyalite yo dekwa pou yo pa bat pakè pou tout bagay men konprann sa y ap fè a. Jan mwen ta renmen wè yon inivèsite konsa Ayiti Cheri avan m ale nan peyi San Chapo!\n\nSou «Potansyèl wòl leta», Tontongi di: «Wòl desizif leta ap endispansab nan batisman yon Akademi Nasyonal Ayisyen ki djanm, ki gen vrèman yon karaktè nasyonal, e ki dispoze pou l itilize resous ak puisans leta pou l tabli e fè respekte règ ak estrikti nesesè pou kenbe misyon Akademi an». Nan ti bout paragraf sa a, Tontongi resi vin ak yon pi bon tèm, «Akademi Nasyonal Ayisyen» men nou pa bezwen fòseman yon «akademi kreyòl». Poudi nou pa gen yon ti ide deja de ‘potansyèl wòl leta asyiyen’ nan 200 ane ki sot pase yo depi Ayiti pran endepandans li? Nan kad sa a, nou wè wòl (majorite) leta Ayiti ta:\n\nTaye banda sou pouvwa, epi fè mannèv matyavèl pou kenbe l nèt ale si l posib (yon filozofi matyavèl (Niccolò Machiavelli: jan w monte w monte epi tou rete).\n \nPiye kès leta (san pèdi tan).\n \nVòlè ase lajan pou plizyè jenerasyon epi mete kòb sa a nan peyi etranje (pou Ayiti pa gen aksè a li).\n \nKite pèp la kannannan jan l ye a, pa alfabetize l oubyen betize l pito.\n \nPa kreye lekòl gratis pou «pèp gwo zòtèy la» pase edikasyon mennen revòl (kòm Jean Pierre BOYER fè konnen l te fè inivèsite nan Sendomeng tounen kazèn),\n \nPa bay pèp la zouti pou l travay, pa ede l jwenn mwayen pou l travay tè, ankouraje l priye pou lapli tonbe pandan ke dlo ap gaspiye al nan lanmè yon dal kote Ayiti.\n \nEde peyizan kite Ayiti pou al koupe kann Sendomeng, pou al fè tout vye dyòb la … Tonnè krakra, (majorite) leta ayisyen gen potansyèl sa a!\nNan fen atik la, Tontongi mansyone potansyèl wòl ekriven, atis, filozòf ak syantifik yo …  kote l di: «Natirèlman, pi gwo potomitan yon akademi se ekriven, atis, filozòf ak syantifik k ap pwodui travay nan sen sosyete sivil la e ki ap anrichi lang kreyòl ayisyen an».\n\nBon, nou ka di: kèk ti grenn ladan yo gen ti kal konsyans toujou (zòt ap pran nòt de sa) pandan majorite ladan yo pa janm fè anyen pou ede lapatri, pandan majorite ladan yo pa janm panse mete sou entènèt la menm yon sèl chapit nan liv yo ekri, pa menm yon sèl papye rechèch yo ekri (an fransè, anglè, panyòl, kreyòl [si yo ka ekri lang sa a ki lang matènèl la]) nan inivèsite pou ta ede elèv oubyen lekòl Ayiti.\n\nWi, genyen ki gen potansyèl, men potansyèl pou ekri bèl koze an fransè, nan lang anglè ... , bèl disètasyon zewo fot an fransè (kòm Piram ta di), epi yo pa janm panse fè «ti bibliyotèk tèt gridap leta» (bibliothèque nationale d’haiti «an miniskil» ki chita nan rue du centre, Pòtoprens)  kado yon grenn liv pou elèv ta gen aksè li, epo fè ti rechèch.\n\nFinalman, nou panse tout moun ki gen aksè li atik sa, ki yon repons ou reyaksyon a atik Tontongi a sou ‘baz yon akademi kreyòl ayisyen’,va fofile li bay lòt moun. Yo va pran konsyans de reyalite Ayiti ap viv chak jou Bondye mete, epi yo va repanse nan ki mwayen yo menm, yo ka kòmanse mete men nan pat la dekwa pou aprann kreye, aprann pwodui sou tout fòm pou ede nan avansman Ayiti e nan benefis tout pitit li.", "description": null, "domain": "poetry-site", "date": "2025-11-10 22:38:52", "url": null, "image_url": null}
{"title": "ABRAAM DI SÈTASE !", "text": "Mesyadam lasosyete, onè respè! Anpil pale anpil fèt chak jou sou pwoblèm Ayiti ki yon gwo liv aritmetik. Si nou kapab pale de yo, sèke yon fason yon lòt, nou chak gen yon nivo lanmou pou peyi natifnatal la byenke anpil nan nou ka poko montre okenn sakrifis pou pwouve lanmou sa a.\n\nAnpil nan nou gen tandans blame zòt tout tan pou tout pwoblèm nou olye nou menm nou aprann pran konsyans de eta nou epi apran pran responsablite nou  an men. Donk li lè li tan pou chak grenn Ayisyen fè yon egzamennkonsyans pou antre nan yo menm lè y ap panse a sous tout pwoblèm Ayiti (ki chita anndan Ayisyen). Konsa, mwen te tonbe sou yon bonjan tèks yon sèten JOPHIMANA (jophimana@aol.com) ekri ki reflete «prizkonsyans» sa a nou bezwen pou fè yon dekabès dekwa pou kapab rive chanje vizaj negatif Ayiti.\n\nLè w fin li tèks sa a ak tèt poze, èske w pa panse li ta dwe antre kare bare nan korikilòm kou «sivik» an(n) Ayiti? M ap reponn «wi!» paske m panse se depi piti pou n aprann drese yon ti pyebwa si nou pa vle l grandi kwochi. Demèn, li enpòtan pou lekòl Ayiti kòmanse enjekte nan tèt timoun yo bonjan «dòz konsyans» pou prepare yo pou vin bon sitwayen ki ka itil sosyete a demen. Mwen pran plezi tradui tèks anba a an kreyòl pou tout Ayisyen gen aksè konprann li, epi pou pran yon ti moman pou reflechi sou li. (Emmanuel W. Védrine).\n\nNan istwa Ayiti, istwa pa repete tèt li men pito li an mosyon pèpetyèl. Sot sou Dessalines rive sou Aristide, yo touye pifò nan prezidan nou yo, sa yo bay koudeta, e sa yo pa t janm bay chans fini manda yo san oken pwoblèm. Sa yo ki te gen chans fini, siksesè yo toujou aji kòm yon ènmi ki la pou l pwouve l pi bon, donk dechoukay manchlong travay sa dènye a te fè; peyi a toujou kòmanse a zewo.\n\nAnkò, pwoblèm peyi nou an se pa youn ki politik, pwoblèm nou se AYISYEN. Epitou nou pa gen yon pwoblèm LIDÈ, nou gen yon pwoblèm twòp lidè, nou gen yon pwoblèm fanatik. Nou pa konnen kijan pou suiv avèk pasyans, se poutèt sa apre chak swadizan revolisyon, kaka biznaw (anyen), anyen pa kontinye. Nou konnen kijan pou n reyini an gwoup, men nou manke kapasite pou ini pou n konstwi; sa a se yon woutin ki dwe kraze. Kèk nan nou ki la a tèlman fyè pou enimere depi kilè nou nan konba, e ap konte konbyen revolisyon yo pote anba sentiwon yo, yon bagay ki pa konte pou anyen si n gade rezilta yo. Se ta yon tristès pou m ta rele tèt mwen “revolisyonè” lè m pa gen anyen pou pwouve sa.\n\nNou toujou ap plenyen de krim Duvalier te komèt kont Ayisyen, mwen vle fè nou sonje ke l pa t ale ni Kiba ni an Dominikani al chèche moun pou fè krim yo, se Ayisyen ki te komèt yo kont Ayisyen. Se frè ki te denonse frè nan menm fanmi an, vwazen ki te touye vwazen pou yon ti lòsyè kòb, swetan pou ta amelyore sitiyasyon yo, pou yon meyè plas nan sosyete a. Li lè li tan pou n sispann blame yon moun pou pwoblèm nou, epitou yon sèl moun pa kapab solisyone tout pwoblèm.\n\nTout rasin pwoblèm nan makònen ak fason nou leve, apati mantalite destriktif ke n eritye nan men zansèt nou yo. Nou pa t grandi ak yon sans patriyotis, pesonn pa t anseye nou kijan pou n renmen peyi nou. Nou grandi ak yon mantalie ke bagay yo toujou pi bon aletranje. Anpil nan jenerasyon nou leve ak yon sèl bi, kite peyi a  pou ka souse yon pi bon zo, e lè nou pa jwenn li nou pa janm gen kouray retounen (lakay nou).\n\nBagay yo pral chanje lè n aprann respekte youn lòt. Pwoblèm nou ka parèt difisil pou solisyone men nou ka kòmanse kote n montre respè youn pou lòt; premye pa nou se asepte ide lòt moun, byenke yo ka diferan de ide pa n. Fò n aprann dakò  pou n pa dakò.\n\nNou tout ki la a konsyan de tout pwoblèm Ayiti genyen, kèk nan nou ap admèt kèk solisyon ladan yo, men pesonn nan nou pral pran inisyativ pou eseye pote yon solisyon).\n\n[HC version: E. W. Vedrine]", "description": null, "domain": "poetry-site", "date": "2025-11-10 22:38:52", "url": null, "image_url": null}
{"title": "Divalye, Aristid: menm kout baton", "text": "Emmanuel W. VEDRINE\n \nAmber Munger\nPalais national au Champs de Mars. Photo Amber Munger © 2001. Source.\nDivalye, Aristid, sa se tan pase. Imajine w ta ap kondi sou yon haywe epi w pran nan yon blokis; kisa w ta fè? Mwen kwè patisipan fowòm sa a en tel li jan ase pou reponn kesyon sa a, e menm yon timoun setan ki gentan atenn laj pou rezone ta ban m repons LOJIK la.\n\nKisa nou, konpatriyòt ayisyen, ka fè KOUNYEYA pou sove chètout nou an, Ayiti? Kisa nou ka fè ansanm pou rejwenn pèl sa a ki pèdi a? Mwen kwè li enpòtan pou «kandida onèt e konpetan yo» (si sa egziste vrèmanvre Ayiti ou nan dyaspora a) pou eseye fè kèk bagay pozitif pou ede Ayiti, eseye fè kèk bagay POZITIF (m ta di) nan sosyete nou an anvan menm y al nan eleksyon. Yon moun pa bezwen yon ELI pou met men nan pat la (sa, se pwoblèm nou – fò nou nan yon pòs politik pou esaye chanje bagay yo). Pouf!. Ayisyen (an majorite) ban m enpresyon y ap fè politik kòmsi se te yon sòt komès pou vin rich trapde ( just pure business , jan yo di l nan lang angle), men yo pa gen okenn vizyon alontèm pou devlopeman peyi a oubyen wè kòman yo kapab ede nan rekonstwi yon sosyete pou demen.\n\nNou gen ase pwoblèm nan tout sektè yo an(n) Ayiti. Ann panse pito a sa nou kapab fè menm AKOUTÈM, pa egzanp: al bay kèk seminè an(n) Ayiti pou yon semèn/yon mwa ou plis nan domèn nou; ann panse a problèm moun iletre – kisa n ka fè ansanm pou eradike maladi sa a?; kriz jenès nou an ap travèse [pa gen anyen pou yo, men kòman yo pral fyè demen kòm Ayisyen lè majorite nan yo vle kite peyi a?]; ann panse a pwoblèm peyizan nou yo ki pa ka jwenn yon moso tè pou travay e si yo ta gen yon moso, yo konfwonte pwoblèm irigasyon tandiske gen dlo tout kote Ayiti, tandiske nou gen twòp enjenyè pou konstwi baraj. Problèm nou yo anpil si n drese yon lis, men ann panse a sa nou kapab fè ansanm pou manman chètout sa a, AYITI CHERI.\n\nPa gen pwoblèm si yon moun vle fè politik kòm karyè l, men panse pou fè BON POLITIK. Mwen, sa pa enterese m (politik) kòm karyè; mwen se yon anseyan, ekriven & bouskadò (chèrchè) e mwen santi m byen nan domèn mwen ye a depi plis pase 15 lane. Fò yon moun wè avni peyi a e mwen panse ke chak Ayisyen dwe panse a sa l ka fè pou Ayiti. Fòk chak moun vin ak yon bagay nan rekonstriksyon sa a. DYASPORA ayisyen an sèlman gen ase pouvwa pou ede Ayiti bouje ou menm chanje Ayiti (si vrèmanvre li vle travay sou sa epi mete yon seri estrikti anplas pou fè rèv sa a vin yon reyalite - si bèf te konn fòs li ...).\n\nDonk ann panse a sa nou ka fè ANSANM epi eseye mete de kote (omwen pou yon ti tan) diferans politik nou lè se EDE AYITI.  Tan nou trèzenpòtan e fò n itilize l byen .\n\nKÒMANTÈ:\n\nVédrine monchè, mwen toutafè dakò ak ou ke nou pa bezwen ret tann se eli pou n eli nan yon pòs pou sèvi peyi a. Nou dwe fè sa n kapab e pafwa, lefèt ou ka pa eli pou yon pòs ofisyèl, sa pèmèt pou fè plis toujou pou peyi w. Selon kalifikasyon nou e talan nou, nou kapab sètènman kontribye, otan sa posib pou amelyore bagay yo. Donk kòm ou sijere, li lè li tan pou n sispann plenyen epi jwenn kèk solisyon «pou ede chètout nou, Ayit! i». Sepandan,  byenke kèk bagay ta o pase, nou pa ka iyore yo Védrine; sa ka fè n fè menm erè yo. Donk nou dwe, okontrè, byen analize sa k pase deja epi aprann de yo leson nesesè pou garanti vrè konstriksyon yon lavni sou wout pwogrè ak diyite moun. E dayè sa w wè ki pase, ann pa kite l kontinye domine n ankò jodiya, puiske se sa ki fè n soufri ankò. Nou pa panse iyore yo nèt ale. Pakont, si kèk moun onèt e sensè gen tout kalifikasyon pou sèvi nan kèk kapasite ofisyèl, poukisa yo pa ta ka ranplase yon seri visye e enkonpetan? Kandida onèt e konpetan yo, si yo jwenn opòtinite, y ap fè enstitisyon nou yo mache kòmsadwa epi bagay yo ta mache pi byen lakay nou; èske se pa sa? M salye w patriyotikman. (Jean Hervé Paul)", "description": null, "domain": "poetry-site", "date": "2025-11-10 22:38:52", "url": null, "image_url": null}
{"title": "Tout moun ki kont pwogrè rechèch", "text": "kont pwogrè lasyans tou\n(Emmanuel W. Védrine)\nSi lasyans te fin akouche epi l te toujou rete ap rale, imajine w si n ta gen\naksè a entènèt la jodiya pou fè lide n pase (kwochi ou dwat, negatif ou\npozitif) ak tout anbyans teknolojik n ap benefisye de yo jodiya. Tout moun\nki kont pwogrè rechèch kont pwogrè lasyans tou. Donk, se nan sans sa a\nnou gen kèk chèrchè, otè, lengwis (pwogresis) kouwè: Jules FAINE, Pradel\nPOMPILUS, FRANKETIENNE, Jan MAPOU, Yves DEJEAN, Albert\nVALDMAN, L. PELEMAN, Pierre VERNET, Bryant FREEMAN, Jowel\nLAGUERRE, Féquière VILSAINT, Maude HEURTELOU, Michel DEGRAFF,\nMarilyn MASON, Jeff ALLEN, Dominique FATTIER, Kesler BREZAULT\n(Keslèbrezo), ak kèk lòt (men pa anpil) ki t ap e ki ap travay san souf pou\navansman lang nou an. Nan lis sa a genyen k ap envante zouti sofwè pou li\ndekwa pou l layite kò l sou entènèt la tankou kèk lòt lang gentan fè deja.\nSa k rete, se jis yon ti pase men lengwis natifnatal kalifye y ap tann pou\nwè sa k gen nan makout yo epi vin sèvi ak zouti sa yo kòrèkteman. Gen\nladan yo se etranje e n ap di yo: chapo ba! Nou pa gen lajan pou ta peye yo\npou plizyè santèn èd tan yo pase nan fè rechèch sou lang nou an men nou\nka jis apresye e rekonèt valè travay yo, al fouye yo, ekzanminen yo epi wè\nkijan nou ka aplike yo pou lonè / respè kilti nou e nan avantay peyi nou\nAyiti. Teren rechèch la pa yon wout prive men se pito yon granchimen\nkote n ka jwenn tout kalite moun men, chak mache ak yon kadans diferan.", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Viv kreyòl!", "text": "(Emmanuel W. Védrine)\nYon pèp ki nye lang matènèl li, se yon pèp ki otomatikman nye pwòp\nkilti li; donk li pa yon moun vivan, li tankou yon zonbi san nanm\npaske lang matènèl la se li ki nanm nou ak san nou. Epi pa bliye tou,\nse youn nan gran travay kolon yo te reyalize: aprann pèp kolonize,\npèp ki nan esklavay rayi e rejte pwòp kilti l. Jodiya, nou jwenn\nmoun ki pale kreyòl (tout kote sou latè) k ap viv toujou ak\nmantalite kolonize sa a (kote yo wont pwòp lang ak kilti yo). Anpil\nladan yo swedizan pase lekòl men yo avèg toujou. Nou menm k ap\ndefann lang kreyòl la tout kote l pale sou latè, se devwa nou pou\nnou refè edikasyon kiltirèl moun sa yo (remete nanm sou yo, ba yo\nmanje sèl), montre yo istwa yo (kote yo soti e kilès yo ye) e se pa\nyon travay ki fasil pou dekolonize yon mantalite ki te kolonolize\npandan plizyè santèn ane. pwosesis dekolonizasyon mantal la pa\nyon bagay nou ka reyalize rapidman, men enpòtan an fòk travay sa\na fèt.\nNan pwosesis sa a tou, sa pa vle di pou otan fò n rejte lang zòt,\nokontrè fò n apran lang ak kilti zòt men fò nou aprann renmen e\nkonnen pa nou anvan (fen e byen epi pase li bay lòt jenerasyon yo).\nLang kreyòl = «libète» e «revòl» an menm tan\n1. Li se yon lang ki libere panse nou, ki soude nou kòm yon sèl pèp,\nli pa fòse nou pou n apresye lang kolon yo epi pou n ta rejte pa nou.\nSe yon libète san bout (yon libète manch long) pou nou esprime\npanse nou, se nan li nou santi nou pi alèz tout jan...\n2. Revòl - Se kreyòl la ki fè nou wè klè, anfen se tout yon filozofi\npou montre nou kote nou soti; se yon revòl nan konsyans nou (yon\nprizdekonsyans pou nou menm ki gentan dekolonize mantalite\nkolonyal nou te genyen anvan an epi aprann apresye tout\nengredyan kiltirèl nou) dekwa pou soti nan angrenay kolonyal nou\nte pran ladan an.\nViv kreyòl!\nViv tout pèp kreyòl sou latè!\nAba kolonizasyon mantal!\nAba kolonizasyon kiltirèl!\nAba tout fòm kolonizasyon!\n(E. W. Védrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Èske yon pwogram miltileng pral solisyone vrè pwoblèm lekòl Ayiti ?", "text": "Emmanuel W. VEDRINE\n\nEcole de Camopi\nEcole de village amérindien, Camopi, Guyane. Source.\n\nMwen ta di «di ak fè» se de (bagay diferan). Nou DWE, premyèman, solisyone pwoblèm ki an rapò ak kesyon DIGLOSI e BILENGWIS an Ayiti epi itilize fowòm ayisyen sou entènèt la kòm mwayen pou diskite kesyon sa yo. Pou fè sa, yon bonjan plan POLISI LENGWISTIK nes esè pou gouvènman an ta vin avè l (nenpòt lè yon vrè gouvènmen ta monte sou pouvwa).\n\nKi lang ou panse timoun nan peyi JAPON aprann (li ak ekri) avan yo kòmanse klas 8tyèm (nivo mwayen)? Sètènman, repons lan se JAPONÈ. Yo kòmanse anglè nan 8tyèm (menm jan ak lekòl nan peyi Eskandinav yo byenke pifò elèv nan peyi Ewòp Dinò sa yo gen yon pi bèl metriz lang anglè a si n ap konpare ak elèv japonè, akoz Metodoloji Lengwistik Aplike ki itilize nan peyi sa yo.\n\nMwen kòmanse aprann espayòl pou kont mwen lè m te gen dizan an Ayiti (kote m te itilize metòd Sans Peine ASSIMIL yo); sa vle di, li t ap yon bèl ide pou paran espoze pitit yo a lòt lang pandan yo trè jèn, epi vwayaje nan lòt peyi ak yo (si l posib e lè l posib). Enterè m nan lang Cervantes la te pi pwofon ke enterè m nan lang Shakespeare la, men apre anviwon prèske 3 deseni (trantan) depi m ap viv Ezetazini epi vwayaje an Ewòp, anglè vin tounen tankou dezyèm lang mwen byenke mwen toujou metrize lang espayòl la.\n\nNenpòt moun ki gen chans li liv mwen an ki rele Yon koudèy sou pwoblèm lekòl Ayiti pral wè fokis mwen nan esè sa yo pa sou itilizasyon lang nan lekòl Ayiti tankou kèk otè ayisyen komik ta fè sa oubyen kèk entelektyèl sou rejim Duvalier a (kote yo ta rann kreyòl ak fransè responsab pou to alnalfabèt ki grenpe lesyèl nan peyi a olye pou yo ta santre vrè pwoblèm nan ki gen pou wè ak «politik»), kote yo eseye divòse yo de Reyalite Ayisyèn nan men sa k pi enpòtan an, se pito opòtinite pou ti Ayisyen ta genyen pou ale lekòl. Timoun sa yo byen entelijan (si n ap gade kèk nan pèfòmans yo), kèlkeswa lang yo ta vle itilize nan lekòl Ayiti, sa p ap yon gwo pwoblèm pou yo osilontan yo gen opòtinite ale lekòl.\n\nVrèvanvre, sa nou dwe batay pou li a (pa ak zam) se leve vwa nou pou gen lekòl gratis (enkli materyèl) ak manje. Rechèch demontre ke pifò nan timoun Ayiti k al lekòl pa rive konplete menm sik mwayen an akoz sitiyasyon ekonomik peyi a: pa gen lekòl gratis, paran timoun k ap bat dlo pou fè bè pou voye yo lekòl pa kapab achte liv ak manje pou yo byenke yo fè sakrifis achte omwen yon inifòm, ke l se yon «lavam metam wetam» yo mete sou yo chak jou. LEKÒL GRATIS pa dwe konsidere kòm yon «kado» ke gouvènman ayisyen an ta bay timoun sa yo, men pito se yon pwovizyon ki kouvri anba Konstitisyon 1987 la. Bagay sa yo (dwa legal), yo dwe pale sou yo nan radyo ak televizyon an Ayiti pou edike popilasyon an e nan fason, sa pral eradike maladi ki rele «analfabetis» la.\n\nSi timoun sa yo, an Ayiti jodiya, ap trennen nan lari, antre nan gang, tounen vagabon, dilè dwòg, dwòg adikte ak mandyan, se pa fòt yo men pito fòt gouvènman an ki pa fè travay konstitisyonèl li. Sa se vrè SIVIK (ki pou ta anseye), e nou menm Ayisyen, nou dwe fè yon bagay ak sa, yon fason yon lòt (ann eseye fè travay nou kòm sitwayen, ann eseye aktif nan ede Ayiti ale vè lavan, ann eseye yon aktivis pou yon pi bon Ayiti, renmen Ayiti pa ta dwe sèlman yon pawòl k ap soti nan bouch Ayisyen men ann montre sa pito pa aksyon nou).\n\nPou retounen a Japon (ki dwe youn nan sous enspirasyon pou Ayisyen ki ta vle wè vrè devlopman fèt Ayiti), nou te ka poze kesyon sa a: Konbyen peyi nan lemomm ki pale JAPONÈ? Repons lan se: YOUN. M ap li kòmantè komik sou kreyòl depi plis pase 30 ane tèlke li se «yon lang izole», vrè radòt ki soti nan bouch «swadizan» Ayisyen save ki rive lwen lekòl. Li si komik pou wè a ki nivo mantalite a kolonize. Kèk menm ale pi lwen toujou pou di «kreyòl pa yon lang»; donk si l pa yon lang, yo pa moun paske chak moun pale yon lang matènèl; nan yon fason, yo mete tèt yon an klasifikasyon omosapyen ki pi ba (pase moun) lefèt ke yo panse konsa. Donk, edikasyon dwe fèt nan tout nivo pou refè mantalite kolonyal la oubyen pou mete vi ak sèl nan brenn ki zonbifye yo. Pakonsekan, lang matènèl la dwe jwe yon gran wòl nan lekòl yo. Epitou, nan peyi devlope yon an lemonn ak nan kèk peyi tyèmond (e.g., USA, Kanada, Lachin, Larisi, Frans, Lasuis (depan de kanton an), Almay, Itali, Japon, Kiba, Meksik, Brezil�), lang natifnatal la se li menm tou ki lang ofisyèl ki itilize lekòl.\n\nSitiyasyon lang an Ayiti diferan de kèk kèk peyi Afriken kote pa egzanp nan peyi kouwè Kotdivwa, Nijerya, Senegal� (jis pou site kèk) yo pale plis pase 50 lang (ki reprezante diferan gwoup etnik, pakonsekan yo bezwen yon lang nasyonal (ke l se fransè ou anglè) ki an menm tan itilize kòm «La langue véhiculaire et la langue des registres» ki konekte tout moun tou, epi sèvi kòm «lang ofisyèl».\n\nAn Giyàn Fransèz (kote m vizite), gen anviwon 11 lang ki pale la; kòm «department d'outre-mer», lang fransè a se li ki lang nasyonal. Nan ka Ayiti, tout Ayisyen pale kreyòl kòm lang natifnatal yo (pa gen pwoblèm menm pou kominike paske se yon gwoup etnik omojèn), donk li dwe jwe tou yon wòl enpòtan nan edikasyon (kòm premye lang) avan metriz nenpòt lòt epi pou montre respè pou kilti ayisyèn nan paske lang, an jeneral, se yon koze ki trè sansib e se youn nan engredyan kiltirèl ke yo dwe manyen ak anpil swen.\n\nGouvènman Ayisyen dwe kòmanse valorize lang matènèl tout Ayisyen, epi itilize l nan pale kou nan ekri. SIY (tout kote) dwe ni an fransè ni nan kreyòl. Mwen pa t ap gen oken pwoblèm ede ak tradiksyon sa yo GRATIS TI CHERI si yon gwoup Ayisyen ta vle ede nan sans sa a oubyen anbake yo nan fè kèk bagay pozitif ki ta kapab ede nan sans sa a.\n\nPou moun k ap viv Kanada, gen yon lwa nan pwovens Kebèk ki rele «La Loi 101», ki di li obligatwa pou poste an fransè. Nan ane 70 yo, lè m te kòmanse vizite Kebèk pou premye fwa, tout bagay te BILENG (an fransè kou an anglè), kounyeya tout siy yo an fransè.\n\nDwe gen tout yon kanpay pou epole �bilengwis' an Ayiti. Ou pa ka janbe de yon premye lang a yon dezyèm epi a yon twazyèm, a yon katriyèm san metrize youn nan sa avan yo (ki ofisyèlman rekonèt nan konstitisyon peyi a); se jis yon konsèy pou lekòl an jeneral men lakay, se ta yon bèl ide si paran te kapab espoze timoun a plis ke youn, e an Ayiti nou konnen deja se sèlman paran ki kapab ki pral gen opòtinite fè sa amwenke gouvènman an panse a pwogram radio ak televizyon kote ta gen televizyon nan tout lari dekwa pou timoun ki pa gen aksè ak sa lakay yo ta gen chans gade kèk pwogram timoun epi mwen gen anpil dout se yon bagay ki pral fèt akoz lajan sa ta koute, e nou ta ka menm mande konbyen tan l ap pran gouvènman ayisyen pou solisyone yon senp pwoblèm elektrisite lè Ayiti te ka itilize enèji solè (24 sou 24), yon bagay ki pa ta koute chè ditou epi ki ta nan avantay tout peyi a. Jiska yon lòt lè ankò, ann kontinye viv nan ILIZYON (an tèm rèv nou pou yon bèl Ayiti) men pataje bèl ide n yo ak lòt moun.\n\nE. W. Vedrine, otè", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Lèt Wyclef voye bay «Ayisyen Dyaspora ki konsène»", "text": "Bonè nan semèn sa a, yon lèt kòmanse sikile sou entènèt la ki siyen «Concerned Haitian Diaspora» (Ayisyen Dyaspora ki konsène) e ki kesyone foto Wyclef Jean fè avèk 2 lidè gang pandan vizit li Site Solèy nan dat 2 mas, 2006. Men repons Wyclef.\n\n9 Mas, 2006\n\nChè Ayisyen Dyaspora ki konsène,\n\nMèsi pou lèt ou a. Mwen li l avèk prekosyon, epi mwen konprann e respekte sa ou wè ak e green je ou. Ou poze kèk kesyon enpòtan ke m ap reponn la a, men mwen espere nou kontinye diskisyon sa a an pèsòn.\n\nPremyèman, m ap di klèman se lapè mwen andose. Depi plis pase yon ane edmi, m ap rankontre avèk tout kalite moun arebò konfli ki gen Ayiti, e premye fraz mwen se toujou «nou bezwen jwenn yon fason pou n kreye lapè». Pou chak grenn moun, mwen trè klè ke mwen renonse vyolans. Mwen di yo tou nou p ap janm gen lapè ki dire amwenke tout moun ki konsève travay nan yon pwosesis pou lapè. Sa pa vle di nou sipòte vyolans oubyen kidnaping oubyen trafik dwòg oubyen touye moun. Sa vle di malgre tout enjistis ak soufrans, nou bezwen tout sosyete ayisyèn nan mete men si nou pral kòmanse geri kòm yon nasyon epi pou n avanse.\n\nSe mesaj mwen pataje ak lidè rebèl lame kouwè jeneral Ravix, Juan Gabriel Valdez ki alatèt MINUSTAH, Premye Minis enterimè a - Gérard Latortue, Guy Philippe ak manm pati Lavalas kouwè Yves Christalin. Pi resamman, mwen fofile mesaj sa a bay Kofi Annan - Sekretè Jeneral Nasyonzini, anbasadè Etazini (yo chwazi a) Janet Sanderson avèk prezidan eli a, René Préval. Mwen pataje li lè m rankontre avèk viktim yo kidnape, avèk fanmi viktim ki mouri yo, e semèn pase menm mesaj sa a al jwenn lidè gang kouwè Evens avèk Amarald nan Site Solèy.\n\nAn referans a yon lòt pwen nan lèt ou a, rezon ki fè mwen kapab antre Site Solèy se paske mwen vle tande lidè gang yo. Epi yo tande m tou lè mwen fè deklarasyon pou lapè epi renonse vyolans.\n\nOu mansyone timoun ame. Lè m te resevwa envite kouwè Angelina Jolie ak Brad Pitt Ayiti, nou pase tan avèk 85 timoun ki nan laj 7 a 17 ane ki viktim gang. Atravè Yéle Haiti, n ap ede timoun sa yo jwenn yon edikasyon avèk trening vokasyonèl dekwa pou yo pa tounen kriminèl lè yo soti nan prizon.\n\nSe jis youn nan bagay n ap fè atravè Yéle Haiti pou eseye angaje dirèkteman nan amelyorasyon sitiyasyon an, epi mwen ankouraje ou vizite pajwèb nou, Yéle Haiti, pou aprann plis de pwojè nou:\n\nK ap founi bousdetid a 6.000 timoun ki nan lekòl primè nan Pòtoprens, Gonayiv, Okap, Pòdepè, Okay avèk Lasèr;\nPatwone atelye pou amelyore metòddanseyman nan 32 lekòl nan Gonayiv ak nan Pòtoprens;\nFouni bousdetid a 10 etidyan inivèsite an(n) Ayiti;\nEtan patnè nan yon pwogram ki anplwaye 1.700 moun pa jou k ap netwaye Pòtoprens;\nSipò nou bay yon pwogram foutbòl aprè lekòl ki gen 650 jèn ki soti Site Solèy ak Belè;\nManje nou bay gratis ti cheri nan Site Solèy ak nan lòt zòn;\nTravay nou kòmanse fè avèk asosyasyon paran pou founi repa sibvansyone pou twa lekòl nan Belè;\nPatronaj mizisyen ipòp pou pèfòme nan yon seri konsè mansyèl nan pwomosyon pou jèn yo evite viris HIV/SIDA;\nPatronaj mansyèl edikasyon anviwonnman an atravè vizit kote n ale ak timoun nan Parc La Visite nan zòn Seguin;\nKreye yon laboratwa konpitè k ap ouvri sezon otòn lan nan yon lise Kwadèboukè;\nPatwone tounwa foutbòl ak baskètbòl ete sa a ki va pwomote tèm Yéle Haiti a yon odyans jèn.\nKite m fè yon rele tout mizisyen, volontè, sipòtè avèk òganizasyon non-gouvènmantal pou fè mouvman Yéle a nan pati enpòtan nan solisyon sitiyasyon Ayiti twouve li aktyèlman, avèk yon gwo rèl a Comcel, k ap travay de konsè ak nou nan patwone aktivite sa yo.\n\nMwen envite w jwenn nou paske, kòm ou di, «timoun Ayiti yo bezwen yon chans pou gen siksè nan yon demen miyò».\n\nSi ou gen yon kopi oubyen w ka prete youn, nou ankouraje w tande trak #22 sou kanaval mwen an sou CD, ak yon mesaj pou dyaspora a. Li gen ladan tou kèk repòtaj sou vizit mwen Ayiti semèn pase. Jounal ki rele Newsday paper ki nan Nouyòk, ekri yon istwa yè ke ou kapab li an liy (sou entènèt la nan):\n\nWyclef Jean", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Yon moun ki rejte kilti l", "text": "Emmanuel W. VEDRINE\n\nDepi yon moun pa apresye engredyan ki konpoze kilti l, moun sa a se yon ZONBI. Fò l al manje sèl pou gwo bonnanj li eseye tounen.\n\nAyiti pa pral fè yon pa kita yon pa nago toutotan chak grenn Ayisyen poko pran konsyans kilès li ye. L ap pran ti tan pou yon pèp ki t ap viv anba joug esklavay pandan plizyè syèk wè limyè. Se kòmkidire se nan kav li t ap viv.  Menm si l soti deyò, l ap wè twoub pandan yon sètan tan.\n\nNou, ki konsyan de pwoblèm sikolojik sa a (yon konplèksdenferyorite lakay endividi a), gen yon kokenn travay edikasyon sou zepòl nou pou n fè e si nou pa fè l, konnen nou mechan.\n\nKansè sa a se youn nan engredyan ki kontribye nan soudevlopman Ayiti jounen jodiya, e ki divize moun ki te pase sou ban lekòl ak sa ki pa t janm gen chans pase.\n\nLi enposib pou Ayiti rive devlope tout bon ak mantalite kolonyal anpil Ayisyen kontinye ap viv jounen jodiya, e sa pi rèd toujou lè n konnen se moun ki swadizan pase plizyè ane sou ban lekòl ki pa ta gen LISIDITE men ki, elas,  rete ZONBIFYE.\n\nAnsòm, se EDIKASYON Ayiti a ki gen yon kansè men youn ki tretab si l resevwa bonjan dòz kimoterapi nesesè. Ayibobo pou tout entelektyèl konsyan ki pa pè di e ki pa t pè di laverite menm si yo ta peye ak san yo pou wete lasi nan je pèp yo.\n\nE. W. VEDRINE", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Baay Florida sa a genlè se yon waytouke k ap fè politisyen chimè", "text": "Emmanuel W. Védrine\n \n\nBaay Florida sa a... de tout fason se yon sous enspirasyon totalkapital, se esperyans granmoun nan. Se yon trajikomedi. Byenke sitwayen Jan MAPOU k ap viv nan Miyami ekri kèk trajikomedi (kouwè DPM - Kanntè...), li posib pou kouzen MAPOU ak kèk lòt Koukouy ap layite yon pyèsteyat longpleying sou koze sila a.\n\nBon, gen kèk mesaj poste nan plizyè fowòm sou koze a, men m remake anpil moun pa tèlman debat koze a nan fowòm ayisyen yo, yon koze k si enpòtan nan kad Kominote Ayisyèn nan konte sa yo Florida, patikilyèman Miami Dade County kote 10.700 bilten (alò bilten papiyon) ta pase nan machin men moun poko konnen si pèp la te vote pou Jak osnon pou Pyè.\n\nSe premye fwa m wè yon tèl pyèsteyat politik Etazini. Sèn yo long long! Sèn yo pi long pase yon lajounen mizè, pi long pase larivyè Misisipi. M tande yo toujou di pa janm gen koudeta k fèt nan peyi Tonton Sam; sètadi peyi ki ta pi demokratik sou latè benni. Poudi se vre? Yodi genlè manti. Bon Yodi, ou manti tankou chen!\n\nJe pa gen bòday, ann gade sa k ap rive nan kèk jou pou zafè kle a mesye yo bezwen pou ouvè depo tranzisyon an ak kèt y ap fè pou ti seza anvan 20 janvye rive. Joujoulakonmedi, ou menm ki patwon tout konmedi sou latè, esplike nou non konmedi sa a! Di nou non Joujou si Oliwoud pa pral soti yon fim waytouke sou teyatanwon sa a.\n\n(E. W. Vedrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Chak grenn ayisyen enpòtan pou devlopman Ayiti", "text": "Emmanuel W. Védrine\n \n\nYoun nan pi bèl bagay ansyen militè yo ak tout lòt gwoup ki ame ilegalman te ka fè se: ale renmèt zam yo san bri, san kont epi di piblikman ke kounyeya yo pre pou bay tout koutmen posib pou peyi a ale vè lavan (menmsi se ta kèk mwa travay volontè annatandan yo ta jwenn yon ti tyotyo lage nan men yo).\n\nTout peyi a bezwen lapè (nou bezwen tout yon kanpay «chalòm») pou n ka bouje e nou wè klèman touye youn lòt pou benefis Gran Peyi pa ede Ayiti fè yon pa kita yon pa nago men se plis bak sa fè l fè. Se plis nan betiz Zòt pase nou kòmsi se yon seri moun mawon nou ye, kòmsi se yon seri moun sovay ki san kilti nou ye, moun ki pa konn sa yo vle.\n\nPa gen pàn si yon moun ta gen zam lakay li pou pwòp sekirite l (men fò lalwa ta gouvène sa) men mache ak zam ilegal tribòbabò sou moun nan peyi a, se plis latèrè sa kreye.\n\nSekirite se youn nan pwen enpòtan pou devlopman Ayiti fèt. Kijan touris pral pote kapital nan peyi a si pa gen sekirite? Kijan moun pral envesti nan peyi a si pa gen sekirite? Kijan pwomosyon touris lokal pral fèt si pa gen sekirite? Kijan dyaspora a pral desann al bay tout koutmen posib si pa gen sekirite? Se moun ki mandate pou pote zam ki ta dwe fè sa sèlman (lè yo desèvis). Donk kòm tout moun ap viv nan ilegalite Ayiti, zafè lalwa vin tounen yon itopi (sa rete yon rèv).\n\nLi lè li tan pou chak grenn Ayisyen eseye reyalis: si zòt di l ap ba n lajan pou kraze pwòp frè n, jis di l «monchè demake w la tande, nou tout se frè!». Eseye reyalis tou nan sa ke w ka fè (pa pete pi wo ke posteryè w); avan ou pran desizyon pou fè yon bagay, panse a tout konsekans sa ka genyen. Imedyatman kisa k pase mesye ilegalman ame ki te cho devan bann nan (kòmansman 2004)? Repons: Gwo Blan an reze tout ansanm ak ti boujwa ti sousou opòtinis yo k ap peri peyi a ki toujou renmen rete tyoul Mouche Blan, kòmsi Mouche Blan ap vin solisyone pwoblèm yo. Zòt pa janm bay gabèl; se enbesil ki bay, entelijan pran. Zòt jis montre se yon seri moun ti lòlòy (ki pa gen anyen anndan sèvèl yo oubyen moun sèvèl kaka kalbas ki pa konn kote yo soti, sa yo vle ak kikote yo prale). Donk, annou, chak grenn Ayisyen, eseye pran yon ti tan pou n panse a avni Ayiti nou an (chire pit p ap mennen nou oken kote, monte kòlèt p ap mennen nou oken kote, divizyon p ap mennen nou oken kote). Pa bliye deviz nou sou lajan an ki tèlman bèl ke lòt peyi kopye l.\n\nDepi w vwayaje aletranje (kit ou te Ayisyen tèt grenn ble kou digo, po kwiv, koulè chokola, cheve siwo, cheve boulon� baton ki bat chen nwa a, se li ki bat chen blan an � Yo toujou trete w AYISYEN). Se vre nou sipoze gen libète pou fè moun tande vwa nou, pou n revandike dwa nou men lè n fè sa avèk zamfannfwa, enben se plis touman sa vin kreye, se plis traka nou bay manman nou Ayiti Cheri ki deja depatya.\n\nGen moun ki pale de revolisyon pasifik (atravè ekri yo); mwen eseye dechifre mesaj yo ekri, se yon fòm lit kanmèm (menmsi kèk nan nou pa ta apiye yon seri ide ladan yo) men kanmèn nou dwe montre yon fòm sivilizasyon. Voltaire (ekriven fransè) di n tou: «Fòs plim nan pa kanmarad fòs epe». Donk lè n kouche ide n yo sou papye, se koze pou plizyè jenerasyon n fè sa.\n\nChank grenn Ayisyen nan sosyete a enpòtan. Èske n te te konnen ke n se yon pèp entel lijan? Chak grenn Ayisyen gen potansyèl. Èske n te konn sa? Enben pwovèb la di: «Si towo bèf te konn valè l, li pa ta kite yon kòd senk kòb touye l». Nou chak gen yon potansyèl estraòdinè men nou pa bay sa valè. Nou pa pran tan pou n reflechi mèvèy nou nan listwa, glwa nou te genyen nan listwa. Nou pa rann nou kont ke Zòt jalou de sa e ke depi digdantan l ap eseye fè tout mwayen posib pou efase bèl istwa nou. Demèm, si chak Ayisyen te konn valè l ak valè Ayiti Cheri, enben li pa ta kontinye ap pran lòd nan men Zòt pou kraze pwòp frè l dekwa pou Zòt benefisye de sa. Chak grenn Ayisyen bezwen yon ti tan pou fè yon egzamennkonsyans pou konn potansyèl yo e devwa yo pou kontribye nan devlopman Ayiti.\n\n(E.W.VEDRINE)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Bòn chans a pwochen prezidan Ayiti a!", "text": "Emmanuel W. VEDRINE\n[Atik sa a parèt nan lang anglè nan jounal\nBoston Haitian Reporter, Vol. 6. issue 12 desanm 2005]\n\nPalais national\nPalais national, Champ de Mars, Port-au-Prince. Photo Fabio et Franco Biaggi.\nSi eleksyon ki pral vini yo fèt nan transparans, pèp ayisyen an pa avèg ni estipid e kòm dikton an di, analfabèt pa bèt donk yo va deside pou kilès y ap vote. Nan sans vote yon kandida ki montre sousi l pou fiti Ayiti, youn ki ta gen bon jan dosye lè n gade dèyè, youn ki fè (kèk) bagay pozitif nan sosyete a avan, men se pa baze sou ki valè diplòm moun sa a ranmase nan inivèsite Ayiti ou aletranje. \n\nLi lè li tan pou demokrasi reye sou tout Ayiti! E Ayisyen pa dwe eseye bloke sa pa oken fason posib. Yo dwe, pakonsekan, priye pou ke eleksyon sa yo fèt nan lapè e nan transparans.\n\nMwen doute ta gen moun ki ta espere sipriz mòtèl Ruelle Vaillant yo(desanm 1987) kote anpil frè ak sè nou yo te mouri anba bal sèktè makout la jis paske yo t ap vote yon moun yo panse ki ta lidè favori yo. Kèlkeswa moun ki eli a, se li ki pral Prezidan Pèp Ayisyen an e si pa gen oken koudeta aprè oubyen lanmò, li pral gouvène pou senkan. \n\nYon fwa moun sa a eli, nou dwe felisite l, swete l lemeyè epi fè l sonje revandikasyon pèp la (pou peyi a). Pa gen anyen mal pou fè sa etan sitwayen epi bi li ta dwe la pou pran sa an konsiderasyon. Li lè li tan pou Ayisyen santre sou estrateji pou fè Ayiti ale vè lavan olye yo chita ap konsantre sou pati politik an patikilye ki pa gen okenn ajannda (pou Ayiti apa monte sou pouvwa).\n\nEstabilite politik se yon bagay tou ki enpòtan ke pèp ayisyen an bezwen dekwa pou Ayiti ale vè lavan. Pitit Ayiti yo fatige avèk koudeta pasipala. Gen anviwon trant koudeta ki fèt deja, e chak fwa youn fèt, peyi a fè bak pou plizyè ane. Pa gen oken dout ke nou kapab toujou kritike kèk lidè nan yon sistèm demokratik (ke l sou pouvwa ou pa). Pa gen pwoblèm! Se sèlman diktatè ki pa renmen kritik men sèlman lwanj paske yo pa vle fè anyen nan transparans. Nouvo prezidan Ayiti a ta dwe, sètènman, enkli moun ki soti nan tout pati politik yo, moun ki gen diferan konpetans (fi kou gason) nan gouvènman l lan (osilontan yo gen dosye pwòp epi yo montre sousi yo vizavi fiti Ayiti).\n\nYoun  nan rezon ki fè politik ayisyen pa gen siksè sèke pati ki sou pouvwa a toujou gade pouvwa tankou yon jaden prive, tankou chwal papa - ke yo ka galope lè yo vle, epi yo ekskli moun ki pa manm pati a oubyen ki pa nan antouraj yo. Donk, tout gato a pataje ant lafanmi, pa gen pou etranje.\n\nNouvo fòmil siksè a sèke politisyen ayisyen dwe wè pouvwa ak zye nouvo: tout yon konbit  kote tout moun ap travay ansanm pou atenn yon bi, e bi sa a se devlopman Ayiti e an menm tan, va gen avantaj pou sa yo ki patisipe nan gran konbit sa a.\n\nAnpil fanatik ki sipòte yon pati jis vle, anpil fwa, yon dyòb, oubyen favè anka kandida yo a ta monte sou pouvwa men, pa gen anyen ankò - nan sans wè bezwen yon peyi, e kijan pou pote pwòp kontribisyon yo. Mankman vizyon sa a avèk tètkole di tout bagay dekwa pou konprann sa k fè Ayiti kote l ye jounen jodiya.\n\nMen, yon vrè Ayisyen k ap reve chanjman pou Ayiti nan tout nivo pa dwe fanatik oken pati an patikilye, men pito ankouraje yo travay ansanm, pou gen yon vizyon pou peyi yo epi kijan pou devlope estrateji pou atenn bi yo. Sètènman, nan kè nou, nou konnen pafwa pou kilès nou ta vote, baze sou sèten kritè ki gen pou wè ak dosye kandida a men ankò, kòm pwovèb ayisyen an di, sekrè pa pouri trip chen. Pa konsekan, nou kenbe sekrè nou pou nou. Viv Ayiti cheri! Bòn chans a pwochen prezidan an!", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Kèk sipètisyon nan kilti ayisyen", "text": "1. Si yon chovsouri antre nan yon kay, se lamò l ap\nanonse.\n2. Si frize poze sou do kay, se lougawou k ap pase.\n3. Dòmi ak kilòt koulè wouj pou mò pa rale zòtèy\npye ou nan nuit.\n4. Fanm ansent pa pote dèy (pou pa fè foskouch).\n5. Fanm ansent pa sèvi nan mòtalite (pou l pa fè\nfoskouch).\n6. Yo di fanm ki gen ti bab anba manton, yo konn\nvole lougawou.\n7. Gade dèyè janm dwat yon tifi pou konn si l pèdi.\n8. Lè chen wouke, se lamò l ap anonse.\n9. Lè je ou ap danse, se lapli ki pral tonbe.\n10. Lè loray ap gwonde, moun pa sèmante.\n11. Lè ou fin bay kochon manje nan nuit, pa vire\ngade l (pou l pa gen grenn).\n12. Lè yon timoun ap chanje dan, youn rache, li dwe\nvoye l sou do kay. Avan li voye l, li dwe di: «Rat,\nrat, men yon vye dan m ap voye ba ou pou ban m\nyon bèl ti dan».\n13. Lè papiyon nwa antre lakay ou, se siy lamò.\n14. Lè timoun gen òkèt, mete yon ti fil sou fwon l.\n15. Lè zetwal file, pare sèkèy; gen yon moun ki pral\nmouri.\n16. Lè zòrèy ou kònen, se moun k ap pale ou mal.\n17. Mete yon grenn maldyòk nan kou timoun pou\nlougawou pa manje l.\n18. Ou pa di yon timoun bèl (pou pa ba l madyòk).\n19. Ou pa mete «koulè jòn» al nan fèt ou nan\nmòtalite (lamò).\n20. Pa mete «koulè wouj» pou al vizite yon moun ki\ngen mòtalite.\n21. Pa lonje dwèt sou zetwal k ap file (w ap tripòt si\nou fè sa).\n22. Pa prete moun yon cheval plenn pou al ede nan\nyon mòtalite (l ap avòte).\n23. Pa satiyèt yon timoun pou l pa bege.\n24. Premye janvye, w al pran yon beny nan dlo ki\npre w la pou retire devenn ansyen ane a sou ou.\n25. Si men dwat ou grate ou, se yon kòb ou pral\njwenn.\n26. Si men goch ou grate ou, se lajan ou pral\ndepanse.\n27. Si ou bege, epi lè li nouvèl lin ou di «men lalin»,\nbege a ap pase.\n28. Si ou bezwen cheve ou pouse, koupe li 24 jen.\n29. Si ou bezwen konn leson ou, mete liv la anba tèt\nou lè ou pral dòmi.\n30. Si ou limen yon plim poul anba chèz yon moun \nki gen maklouklou, maklouklou a ap rele.\n31. Si ou mache ajenou, w ap touye manman ou.\n32. Si ou mache ak soulye dwategoch, w ap touye\nmanman ou.\n33. Si ou mòde lang ou pandan w ap manje, se yon\nipokrit k ap pale ou mal.\n34. Si ou panse ou pral kontre ak movezè nan nuit\npandan w ap mache, met rad ou alanvè.\n35. Si ou soufle nan boutèy, w ap gen maklouklou.\n36. Si ou tire kont lajounen, w ap fè move rèv.\n37. Si ou santi yon moun ap mache anba plapye ou,\nse yon bon moun.\n38. Si ou santi yon moun ap mache bò pye ou, se\nyon ipokrit.\n39. Pandan de moun ap pale, si sanzatann toulède di\negzakteman yon fraz similè, youn dwe penche lòt\n(pou yo pa mouri ansanm).\n40. Si w al fè ti jwèt manman ak papa jou vandredi,\ntete ou ap kole.\n41. Si w ap mache, ou frape pye dwat ou, se bon\nnouvèl.\n42. Si w ap mache, ou frape pye goch ou, se move\nnouvèl.\n43. Si yon fanm met valiz li atè, l ap toujou razè.\n44. Si yo bale pye ou, ou p ap marye.\n45. Si yon moun di li te wè ou pandan lannuit nan\nlari, di se pa t ou menm.\n46. Si yon ti zandolit vole sou yon fanm, li pral\nansent.\n47. Si yon tibebe pike tèt li ap gade pa dèyè, se rele\nl ap rele lòt timoun.\n48. Voye yon grenn sèl anba chèz yon moun\nendezirab (pou l ka leve).\n49. 15 jen, 15 jiyè ou pa gade anlè pou pa wè\nlaposiyè k ap pase (pou pa mouri).", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Kòmantè sou ‘demokrasi’", "text": "Etienne CHAVANNES\nScène de rue, Etienne CHAVANNES. © Espaceloas.\nLi lè li tan elit politik ayisyen an respekte VOLONTE PÈP LA. Lè lidè politik ak lidè biznis yo ap pale de demokrasi, se kòmsi y ap pale de yon gouvènman elit, pou elit, e ki soti nan elit. Sa pa demokrasi. Se tirani. Nan yon demokrasi, lidè pran pouvwa yo dirèkteman nan PÈP LA. Se yo ki reprezante pèp la e yo la pou fè volonte pèp la. Pèp la kapab retire yo sou pouvwa. Donk si yon moun pa respekte volonte pèp la oubyen panse pèp la twò sòt pou pran pwòp desizyon l, yo p ap pale de demokrasi.\n\nMwen di sa deja, e m ap redi l. Elit ayisyen an se yon minorite li ye e li dwe konprann sa. Donk, pou yo konprann prezidans lan, fòk yo konvenk pèp la ke li ka fè yo konfyans. Yo pa ka jis deklare ke yo gen dwa dirije jis akoz byen yo oubyen estati (sosyal) yo. Bagay sa yo FINI.\n\nMen, moun dwe respekte dwa elit yo. Elit yo pa dwe santi yo menase nan pwòp peyi yo epi yo pa dwe arase yo. Yo dwe respekte dwa popriyetè yo genyen. Yo se Ayisyen e yo dwe fè pati de solisyon an. Se rezon sa a nou bezwen ranfòse enstitisyon ayisyen yo, patikilyèman enstitisyon kouwè lajistis, lapolis dekwa pou kapab mete lalwa an(n) aplikasyon. Pesonn, enkli prezidan d Ayiti, pa sou tèt lalwa. Si prezidan an komèt yon krim, li dwe fè fas ak lajistis tankou nenpòt lòt sitwayen òdinè. Se sa nou dwe revandike olye nou pran zam youn kont lòt.", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "AYITI: BABAY A YON LAME REPRESIF", "text": "Emmanuel W. Védrine\n\n28-06-05\n\nNan entèprete kèk kòmantè ki an rapò ak Polis Nasyonal Ayiti (« Police Nationale d'Haïti », PNH), pou kèk kritik, li pa ta 100% pi bon lefèt ke toude ta pataje menm jenetik. Pa gen dout ke gen sèten verite la a (depi yo te rekrite plizyè manm lame defen an nan nouvo fòs polis la), men pou plizyè nan nou, omwen Ayiti Cheri pa pral gaspiye plizyè milyon dola vèt nan yon enstitisyon k ap grate santi, e ki pa janm kontribye anyen e absoliman anyen nan devlopman peyi a.\n\nLè n konnen istwa l, se pa ta vrè chwa Ayiti ta fè pou l kontinye alimante yon tèl lame represif ki gen pèp ayisyen an kòm sèl ènmi l. Si sa ta fèt, se ta kontinye manje yon manje ki fè yon moun vomi plizyè fwa. Sa ta koze Ayiti plis pwoblèm politik tou an tèm estabilite politik ak koudeta pasipala. Donk, poukisa Ayiti ta dwe repete menm erè l te komèt nan tan pase? Èske l aprann yon leson nan sa pou yon demen miyò?\n\nSi nou li ak anpil atansyon konstitisyon 1987 la, mwen gen anpil dout ke ta gen kèk kote ladan ki di lame dwe mele nan politik (re: atik 265 – Manm lame yo, pa nan fè politik, ni yo pa gen dwa rantre nan yon gwoup politik oubyen nan yon pati politik. Yo pa janm dwe pran pou okenn nan yo. Lame a te gen «omwen yon dènye chans» sou Aristide (avan 30 septanm 1991) pou l te kòmanse «emelyore tèt li» nan sans eseye chanje mantalite fonksyone kòm yon enstitisyon «restavèk blan» epi youn ki represif alafwa; pakonsekan, «imaj negatif sa a» enfliyanse «kèk» manm debyen ladan l.\n\nAyiti pa t gen «yon vrè lame» nan ventyèm syèk la ki t ap defann enterè l (tankou pa egzanp: Defann peyi a si gen lagè; Pwoteje peyi a kont danje ki sot aletranje; Siveye tout fwontyè peyi a ni atè, ni sou lanmè, ni anlè; Bay lapolis konkou, sizanka lapolis pa kapab fè travay li, depi gouvènman an gen bonjan rezon pou sa; Ede moun ki nan peyi a, nan tan malè ak devas; Yo kapab mete l toujou: ede peyi a mache nan bon wout pwogrè (jan sa parèt klè kou jou nan atik 266 konstitisyon an), men pito enterè kèk puisans etranje – fonksyone kouwè «chyen de gad» pou yo, an menm tan yon lame ki ta nan yon sans pwoteje enterè elit kowonpi a. Klèman pandan koudeta 30 septanm lan, kèk manm elit sa a te menm mete machin yo disponib o sèvis « eskadwon lanmò » lame a pou fè patwouy nan Pòtoprens epi pèsekite moun nan katye popilè yo jis paske yo ta komèt yon peche: vote yon kandida yo te chwazi , Jean-Bertrand Aristide – enkli finanse youn nan koudeta pi sanglan nan istwa peyi a ki fèt jis avan «ane fiskal la» lè yo ta dwe peye gouvènman an enpo. «Peye enpo» te yon bagay trè enpòtan tou pou premye gouvènman demokratik la nan yon epòk kote yo te fè l pwomès tout èd k ap soti aletranje men yo te bloke yo, yon bagay ki ka entèprete an menm tan kòm yon «bwalong» pou Ayiti aprann grandi epi pou l pa depann 100% de zòt, men elas! Yo pa janm aprann okenn leson.\n\nSètènman, Ayiti te nan yon enpas politik. Nenpòt Ayisyen ki pa kapab ni li ni ekri konnen fen e byen vrè istwa sa yo konsènan lame a e youn Duvalier te «netralize» (nan kòmansman ane 60 yo lè l te konvèti an diktatè). Mwen itilize tèm ‘netralize' paske li pa t detwi l, men l te rive gen «tout kontwòl li» ak kreyasyon paramilitè ki rele « tonton makout » yo (polis sekrè tou ki t ap fonksyone sou diktati brital sa a) ak «espyon» ki te nan menm lame sa a. Konsa, Duvalier (papa ak pitit) te gen kontwòl entelijennsya a.\n\nAn teyori, sètènman, kèk moun (ki kont nenpòt tip chanjman an(n) Ayiti) ta kontinye radote… pale pawòl tafya pou ta wè bòt efreyan sa yo ki chaje ak san retounen sou sèn nan (pou yon rezon pou yon lòt) e an menm tan, nou pa bliye eleksyon ki pa twò lwen nou e se yon mwayen pou evite diskite kèk «vrè kesyon» konsènan fiti Ayiti ak devlopman l (pa egzanj, Estrateji pou gen estabilite politik dekwa pou devlopman peyi a kòmanse fèt, Desantralizasyon, Devlopman agrikilti, Pwoblèm sante, Edikasyon, Jistis & Lwa, Kreyasyon anplwa, Solisyone pwoblèm elektrisite, Konstwi wout… ak lòt bagay ki apateni a enfrastrikti peyi a).\n\nMesye sa yo (ki manm lame defen an) konn «yon sèl metye»: konn tire epi m ta di «sou Ayisyen sèlman» paske si yon moun ta rale yon bonjan fistibal sou yo, sètènman yo t ap lage M-16 la atè oubyen kouri ak tout boulin si yo ta tande bri yon «peta». Kèk kesyon enpòtan ke n ka poze nan diskisyon sa a se: Èske Ayiti ka aprann yon bagay nan men Kostarika an tèm ‘istwa lame 2 nasyon yo'?\n\nKisa k dwe fèt (nan sans gen yon Ayiti ki an sekirite kote tout moun ka viv san pwoblèm)? Repons lan se: «pa sempman yon bagay» lè n konnen gen twòp. Premyèman, kesyon «lame» a pa nan katon an menm; lòt lejislati a dwe vote pou yon disparisyon total li epi dwe gen kèk amannman nan konstitisyon 1987 la dekwa pou benefisye devlopman Ayiti.\n\nAnvan lontan, sa ta yon bèl ide pou pa ta rekrite «ansyen manm lame a» kòm manm fòs polis la (byenke nou wè se yon bagay ki fèt deja, yon erè kapital). Kòm pwovèb kreyòl la di, chen manjèd ze pa janm kite metye l. Yon fòs polis pwofesyonèl e youn ki dyanm tou (ak plis manm ladan l e ak tout ekipman yo bezwen pou fè travay yo) se sa ki nesesè.\n\nNouvo gouvènman an (si toutbon vre eleksyon lib e libè pral rive fèt nan fen 2005) kapab kreye yon «lekòl metye» pou manm lame defen an pou aprann yon metye «gratis ti cheri» dekwa pou yo kapab travay nan sosyete a, e petèt kontribye nan devlopman peyi a e posiblite pou ranbouse kèk ladan yo chèk yo te dwe yo.\n\n(E. W. Vedrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Kèk kòmantè enpòtan sou itilizasyon kreyòl an(n) Ayiti, estrè nan yon chita pale ak André Vilaire Chéry", "text": "Emmanuel W. VEDRINE\n\nPWEN 1.\nKreyòl nan lekòl yo --\nWi, l obligatwa pou elèv 3 sik (cycles) Ekòl Fondamantal yo (sètadi de «premye ane» a «nevyèm ane») aprann li ak ekri kreyòl. Sa a se teyori a. An reyalite, gen plizyè sitiyasyon ki prezante selon lekòl la: ki kliyantèl sosyal ki frekante l?, èske l nan milye riral?, elt...\n\nTeyorikman, kreyòl se «lang anseyman» pou 3 premye ane yo, sof pou anseye fransè (pa egzanp, communication orale française fèt depi premye ane a an fransè). Apati katriyèm ane a, lang anseyman an se fransè; sa vle di tout matyè yo anseye an fransè. Yo kontinye anseye kreyòl men kòm nenpòt ki lòt matyè ( langue d'apprentissage ).\n\nKòm mwen t ap di w, sa pa pase konsa vre nan tout lekòl. Nan sa yo rele grandes écoles yo, lang anseyman an se fransè (an fonksyon kliyantèl ki frekante yo). Yo repouse (kontinye) anseyman kreyòl la vè katriyèm – senkyèm ou ankò sizyèm ane. Poukisa? Paske alafen sizyèm ane a (ekivalan ansyen klas «sètifika»), tout elèv endistenkteman pral pase «egzamen ofisyèl», kididonk «Egzamen d Eta» nan tout matyè, sètadi an kreyòl tou. Ansmoman la, lekòl sa yo gen inè /dezè anseyman kreyòl pa semèn (aprantisaj grafi, lekti, gramè). Pa tèlman gen pwodiksyon ekri an kreyòl.\n\nGen anpil lòt lekòl, sitou sa ki resevwa elèv «milye defavorize» yo, e ki pa gen pwofesè ki twò metrize lang fransè a, «lang anseyman» an se kreyòl, soti premye ane pou rive sizyèm ane, ekivalan ansyen klas sètifika. Toutes les matières sont exposées par le maître en créole, et les elèves étudient les leçons en français, car la plupart des manuels sont redigés dans cette langue. Men fò m di gen bon kou manyèl ki redije an kreyòl tou, sitou pou premye klas yo. Enfòmasyon sa yo, mwen pran yo lan bon ti mamit. Lan Editions Deschamps, nou gen yon ekip ki espesyalize l lan fòmasyon sèlman, ki deplase atravè tout peyi a pou fòme mèt, keseswa Pòtoprens, an pwovens ou lan zòn riral ki pi lwen yo.\n\nGen yon lòt cas de figure nou ta rele mixte. Se ka lekòl nasyonal defavorize yon kongregasyon relijyez (katolik) ap dirije. Kliyantèl lekòl sa yo se timoun ki «kreyolofòn inileng». Anseyman an fèt an kreyòl, mèt la reprann sa l sot di a an fransè pou l ka ba timoun lan kèk nosyon fransè.\n\nGen lòt lekòl, kote apati twazyèm ane, lang anseyman an se fransè, se elèv la ki pou degaje pou l adapte menmsi li pa gen yon metriz sifizan nan lang lan.\n\nPWEN 2.\nNan ki lang pwofesè yo pale nan saldeklas?--\nMwen deja reponn plizoumwen kesyon sa a. Yon bagay mwen ka ajoute, sèke demakasyon an se pa ant lekòl prive / lekòl piblik. An(n) Ayiti aktyèlman, prèske 85% (pousan) nan edikasyon eskolè, se sektè prive ki bay li. E lè ou di «sektè prive», se pa yon bagay an blòk. Gen sa yo rele grandes écoles yo, an jeneral etablisman kongreganis katolik; gen les bonnes petites écoles; gen sa ki 1 ou 2 nivo pi ba; gen sa yo rele écoles borlette yo; lan ‘écoles borlette' yo, gen yon bann lòt sou-kategori ankò, jiskaske ou jwenn kategori lekòl k ap fonksyone anba tonèl oubyen pyebya. Donk se pa yon opozisyon prive / piblik. Se pou konnen pito nan ki kategori tèl lekòl sitiye l, ki kliyantèl sosyal ki frekante l, ki nivo kalifikasyon pwofesè yo, an patikilye nan sa ki gen pou wè ak metriz lang fransè, elt. Kòm mwen te di w, gen lekòl kote tout kou yo fèt an kreyòl, menm kou fransè yo.\n\nYon ka espesyal: nan inivèsite, gen anpil pwofèse ki chwazi fè kou yo an kreyòl.\n\nPWEN 3.\nÒtograf ofisyèl la --\nNou suiv sa yo rele «òtograf ofisyèl» la lan tout sa li mande. Tout liv oubyen dokiman Éditions Deschamps soti respekte òtograf sa a alalèt. Yon sèl ti eksepsyon petèt, se kesyon apostwòf nou pa anplwaye apre de gwoup kòm <m ap >(m'ap); <sa k ap fèt ?>(sa k'ap fèt ?), elt. Natirèlman, nou obsève yon espas blan pou make elizyon an oubyen kontraksyon an. Aktyèlman an(n) Ayiti, mwen kwè se sa pifò moun k ap itilize òtograf ofisyèl la fè. Yo pa vrèman itilize tire (<tiret>) nonplis : < chèz la>, olye: < chèz-la >…\n\nPWEN 4.\nKreyòl ak Refòm Edikatif Bernard la --\nNan kòmansman ane 1980 yo, te gen anpil efò trè vizib Leta te fè. Sa te kowenside ak kreyasyon Institut Pedagogique National (IPN) ak lansman «Refòm Edikatif Bernard la». Kòm ou konnen, entegrasyon kreyòl la nan lekòl kòm lang pou anseye ak kòm lang pou aprann se youn nan pwen fò refòm sa a.\n\nNan epòk sa a, te gen anpil efò ki te fèt nan domèn fòmasyon pwofesè, elaborasyon manyèl eskolè ak lòt materyèl pedagojik / didaktik, promosyon nan medya, elt. IPN te kòmanse elabore liv (an kreyòl) nan anpil domèn (pre-aprantisaj, evèy, lekti, gramè, matematik, elt. IPN pa egziste ankò depi prèske dizan. Bò kote pa m, mwen pa santi yon efò dyanm pou soutni kreyòl la vrèman nan lekòl oubyen nan medya a. Apa kèk efò <ponctuels> ou senbolik. Pa egzanp, ane sa a, nan bakaloreya, elèv yo ap ka konpoze an kreyòl «nan sèten matyè». Se vre tou, gen anpil lekòl ki mete yon kou kreyòl menm nan grandes classes segondè yo.\n\nLan medya yo, lan RADYO sitou, depi 86, <kreyòl se wa>, sitou pou sa ki konsène POLITIK (nouvèl, emisyon antèn lib/ lib tribin...). Jean-Claude BAJEUX ekri nan «Anthologie / Mosochwazi» l la: le créole devient la langue de la politique, c'est l'une des révélations de l'après-7 février 1986. Se trè jis. Sa pa anpeche anpil espesyalis kreyòl lanse tanzantan des cris d'alarme pou jan yo maltrete lang sa a nan medya yo (radyo sitou). Pierre VERNET se youn nan moun ki rele anmwe tanzantan. Selon pwennvi moun sa yo, se sitou «sentaks» lang lan ki menase. Sa k pase, pa gen ase efò bò kote moun k ap sèvi ak lang lan pou yo respekte prensip <òganizasyon entèn> lang lan. Kòm anpil nan moun sa yo frankofòn tou, yo gen tandans <plake> pirman -e- senpleman estrikti fransè a sou kreyòl la. Se vre ke sa ba w pafwa de bagay dwòl. Pa egzanp: <poze l kesyon pou konnen sa l panse, li reponn...>. (cf. le français: Questionne / Interrogé sur le point de savoir ce qu'il en pense,il a repondu...>. Oubyen: Li frape pa yon polisye>, < il a eté frappé par un policier >). An rezime, kote «kantite», kreyòl la trè prezan lan medya - radyo yo, men kote «kalite», se yon lòt pèdemanch.\n\nSa pèmet mwen fè yon lòt ti rale sou kesyon «nòmalizasyon» an. Nan administrasyon piblik yo, sanble òtograf ofisyèl la pa toujou respekte. Pandan yon kolòk ki te fèt sa gen 3 ou 4 semèn konsa nan Pòtoprens ( Université Quisqueya ), gen yon entèvenan ayisyen ki notè sa m pral di la a. Lan yon ti tèks ki te gen 6 ou 7 liy, li te li nan yon biwo piblik, li te relve plis pase 20 fot.\n\nAndeyò Leta, swa se lan bandwòl pou piblisite, ansèy, ekrito, reklam..., moun yo pa toujou respekte grafi ofisyèl la.", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Ki fiti jenès la Ayiti ?", "text": "Emmanuel W. Védrine\n \nKesyon sa a se youn nan bwalong jenès la ka bay leta ayisyen kenbe. Kèlkeswa leta yon peyi, depi l pa montre l sousye de jenès peyi sa a konnen l pa sousye de fiti peyi sa a nonplis paske se jenès ki fiti yon peyi, se li k pepinyè demen. Si n ta pran tan fè yon ti rechèch sou kesyon jènès la e sa yo ta renmen, enben nan ankèt sa a nou ta wè 100% ta reponn: PATI. Alò lè ou gade repons sa a, petèt ou ta di: «A! jèn yo pa renmen peyi yo». Se pa vre ditou! Yo renmen Ayiti men poko gen gouvèlman ayisyen ki montre yo renmen yo paske vrè amou pa mache san sakrifis.\n\nYoun nan mo santral nou ka vize nan diskisyon sa a, se: ANKADREMAN. Se yon mo n tande deja e nan kontèks �ankadreman', nou ka foure tout sa k pozitif ladan pou jèn yo:\n\nBonjan lekòl leta gratis pou yo, ki byen ekipe ak ti bibliyotèk pou yo fè rechèch, pou elaji konesans yo, mete pwogram nan lekòl sa yo (plizyè tip si n ap gade lekòl gran peyi yo), òganize joune pou yo dekwa pou yo vwayaje al gade lòt kote nan peyi a (pou yo ta vin konsyan de REYALITE AYISYÈN NAN), mete pwogram espòtif ladan yo.\n \nMwen mansyone deja ke tout timoun Ayiti ta dwe anrejistre nan yon lekòl kèlkonk sot nan laj senkan rive nan laj disetan (re: 16 PWEN POU EDE AYITI BOUJE).\n \nByenke mwen mansyone ESPÒ nan #1, men nou ka al pi lwen toujou pou n ankouraje e devlope l Ayiti pou jèn yo ta patisipe nan tounwa entènasyonal kote menm yo ta ka fè yon karyè nan domèn sa a. Nou gen espò kouwè foutbòl, baskètbòl, volebòl ki te ka devlope nan tout peyi a. Men kesyon n ka poze se: èske gen reyèlman yon Ministè Jenès / Espò k ap panse a tout sa?\n \nJèn ayisyen trè KREYATIF / ENTELIJAN men podyab, se yon seri sèvo k ap gaspiye. Nou te ka menm panse a yon MIZE pou ta espoze travay kreyatif / atistik yo, kreye PRI pou yo dekwa pou motive lòt jèn. Leta panse a sa?\n \nPoukisa pa gen yon Asosyasyon Jèn Ayisyen (Ayiti mele ak dyaspora a)? La a, imedyatman, nou antre nan ÒGANIZASYON. Sèdike la a, nou ka panse a ÒGANIZE oubyen REÒGANIZE yo (si gen kèk òganizasyon jèn ki ekziste deja). Si sa ta rive fèt (kote ta gen de bon òganizasyon jèn: youn Ayiti, youn nan dyaspora a) epi pou Ayisyen ta eseye sipote yo (finansyèman, moralman), kreye admosfè pou yo ta rankontre omwen chak ane nan konferans (pou yo ta pale de sitiyasyon yo, sa yo ta renmen, kote yo ta vle rive, sa yo ta renmen fè pou Ayiti, sa yo ta renmen wè Ayiti...), se ta youn nan gran pa vè lavan.\n \nO nivo entènasyonal, JÈN AYITI DÈYÈ NÈT pase yo pa gen aksè menm pou ta vwayaje Sendomeng ki pi pre yo pou al wè sa k gen la. Donk, yo izole totalman ak lesteryè. Pou ta rive fè yo kòmanse fonksyone o nivo entènasyonal, dabò fòk gouvèlman ayisyen ta kòmanse pran pwoblèm sa a an konsiderasyon: gade ki sa k genyen pou jèn yo nan peyi devlope yo, Pwogram Echanj Entènasyonal epi kòmanse mete yon seri ENFRASTRIKTI sou pye pou ede yo.\n \nDonk, globalman, pa gen anyen serye ki ka fèt si LETA vag sou yo. Se youn nan gwo pwoblèm Ayiti ta sipoze souliye nan kaye l pou l kòmanse solisyone. Men anfen! Kilè reyèlman va gen gouvèlman ki sousye de yo e ki va ba yo plas yo merite nan sosyete a?\n(E. W. Védrine)", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Kisa n ka fè pou ede Ministè Edikasyon Nasyonal Ayiti ?", "text": "Emmanuel W. Védrine\n \n\nBon, se yon kesyon anpil nan nou ka bay kèk repons patikilye pou li. Men kite m di w yon ti bagay: toutan nou menm Ayisyen pa deside travay pou Ayiti toutbon ak nanm / fòs / resous / bòn volonte nou enben jenerasyon lan 2000 lan ap toujou gen yon sèl lide nan tèt li: \"Kite Ayiti\". Donk, nan sans sa a youn nan bagay edikatè ayisyen nan dyaspora a ka panse met aksan sou li, se ta: \"Estrateji pou kolabore ak Ministè Edikasyon Nasyonal Ayitil / bonjan edikatè ayisyen (Ayiti & nan dyaspora a)\" pou wè kisa n fè (patikilyèman nou menm ki gen ti resous ak lakonesans). Nou kapab etale pwopozisyon sa yo konsa:\n\nKreye yon pajwèb (sit) oubyen yon lyenajwèb (koneksyon pajwèb) pou mete tout dokiman nou panse lekòl Ayiti ta bezwen ladan.\n \nMete yon lis pajwèb ki gen dokiman sou Ayiti ladan oubyen jis ogmante sou anyè elektwonik mwen kreye deja (The Haiti Superweb Directory) pou fasilite rechèch sou Ayiti.\n \nMennen yon kanpay pou ranmase papye rechèch / dokiman rechèch (ki an rapò ak Ayiti, elèv / chèchè k ap ekri sou Ayiti e dokiman rechèch an jeneral pou bay elèv ak anseyan Ayiti (nan tout nivo) aksè a rechèch pou ede yo).\n \nPou reyalize sa, se yon bagay fasil (osilontan ou kwè nan ide sa yo e ke ou ta renmen ede Ayiti elanse nan domèn Edikasyon ak Rechèch san tann se kwi pou n al lonje devan zòt pou reyalize yon seri ti pwojè fasil (nou menm nou ka fè) pou byennèt peyi nou. Nan sans sa a, koze \"teknoloji\" a nou pa ka kite l dèyè. Anpil Ayisyen ta grate tèt yo lè n mansyone 'teknoloji'. Kite m di w: Ayiti se youn nan peyi nan lemonn ki kale \"sèvo\" men pwoblèm nou sèke nou pa kwè nan \"potansyalite\" nou oubyen pran ti tan reflechi sou kijan pou n aprann itilize pwòp resous nou. Se yon konbit konsyantizasyon kote n bezwen tout moun, tout pwofesyonèl (Ayisyen kou blan), non sèlman pou ban nou koutmen men tou pou boukante lide, lide k rele lide pou devlope Ayiti. Donk, panse a kijan ou ka konsyantize edikatè ak espesyalis ayisyen (nan tout domèn pou aprann mete konesans yo o sèvis Ayiti) ak tout lòt moun ki ta vle ede nou.\nYoun nan nannan koze a tou ta \"kreyasyon yon bonjan sant rechèch Ayiti\" (kote premyèman fòk gen konpitè pou kreye yon sistèm enfòmatize pou dokimante ep enprime materyèl sa yo). Sa ta pèmèt nou fè yon seri atelye ak monitè / anseyan / elèv dekwa pou bay pi bon rannman lekòl (nan kad devlopman ak estrateji pou itilize materyèl didaktik). Ann pa pale anpil, fè yon dal literati ak sa, men wè ki ide ou menm ki sousye de devlopman Ayiti ka bay, kisa ou ka pwodui pou Ayiti benefisye de li (nan yon lap de tan), ou menm ki gen tout kalte digri k pandye nan panno lakay ou: kòman Ayiti ka benefisye de yo? Panse a konkretizasyon ide sa yo.\n\nPou rejwenn prestij nou nan listwa e pou chanje imaj negatif Ayiti, sa depann de mwen /de ou/ de nou tout e jodi a se youn nan defi k kanpe an kwa nan wout pwogrè peyi nou pou n leve. Edikasyon se youn nan pòt lakay n ap bezwen chanje seri l pou kle siksè travay ladan. M swete ou va panse a ide sa yo epi pataje yo ak zanmi ou pou vin bay konkou nan gwo konbit sa a.\n\nPatriyotikman, E. W. Védrine", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Sou lang matènèl Ayiti ak Frankofoni", "text": "(Emmanuel W. VEDRINE)\n\nDevlopman Ayiti ap fèt atravè yon prizdekonsyans de enpòtans lang matènèl la; sa pa vle di pou otan n ap mete de kote lang fransè a; gen yon travay ki ka fèt kote 2 lang yo rete kòtakòt san moun pa bay youn plis valè pase lòt.1 --- Constel Charles\n\nMwen espere ke tout Ayisyen KI PALE FRANSÈ KÒM LANG MATÈNÈL va li kòmantè Constel Charles la ak anpil atansyon. Lafans gen yon kanpay l ap fè, ki akselere nan ane 90 yo, kote l ap eseye sove lang Voltaire la oubyen akoz krentif li genyen pou anglè pa gen batay lengwistik la. Se sa kanpay «La francophonie» an ap pwone. Anyen ankò!\n\nLè nou poze kesyon sa a: Kisa Lafrans fè deja pou peyi frankofòn an(n) Afrik ak pou lòt peyi soudevlope ki egziste nan lemonn? � mwen doute Jacques Chirac ta bay yon REPONS KLÈ a sa. An menm tan, se pa yon kanpay m ap fè pou defann lang anglè a nonplis, ni lòt lang ansyen peyi pouvwa kolonyal yo, men mwen kwè metriz kèk lang se yon bagay enpòtan pou mete moun an kontak.\n\nAnnefè, nou viktim de kolonizasyon e nou viktim tou de komès esklav yo (sa gen plis pase 500 ane), fò n metrize kèk nan lang sa yo, MEN JIS KÒM YON MWAYEN POU KOMINIKE, paske nou bezwen konnen kèk nan lang prensipal ki pale nan lemonn jodiya (tèlke pa e.g, anglè, fransè, panyòl, pòtigè, alman, chinwa � jis pou site kèk) pou kominike ak plis moun epi chak lang nou pale se yon kilti nou reprezante e n ap an mezi pou kominike ak plizyè trilyon moun ki pale yo tou.\n\nGWO PWOBLÈM nan se: Kijan nou itilize lang an jeneral (pou enpoze pouvwa, pou kominike youn ak lòt, pou fè chèlbè, pou blese moun, pou pwomote siperyorite) ? E pou reponn kesyon sa a, nou wè deja ke pifò swadizan entelektyèl ayisyen ak Ayisyen ki kapab yo ta itilize lang fransè a nan tan pase (kèk kontinye fè l toujou) plis kòm yon ZOUTI LENGWISTIK pou distanse yo de rès popilasyon an (moun ki enkapab yo nan plizyè fason, klas ba yo ki pale kreyòl sèlman). Toutsuit, nou ka analize tout prejije (si nou ta vle antre pi fon nan detay sosyolengwistik) ke NOUVO KOLON sa yo, ki ranplase ansyen kolon blan yo, envante men nou konnen ke se LAMAJORITE K AP POTE VIKTWA nan tout sans e nan sans sa a, lang kreyòl la siviv an(n) Ayiti e l ap kontinye siviv (paske PIFÒ Ayisyen ta vote pou chanjman nan tout nivo) nan yon peyi kote yo maltrete lang matènèl la pandan plis pase desanzan. Anplis, chanjan ki dwe fèt la se youn ki dwe kòmanse ANWO DESANN (dewotanba), sa vle di: li lè, li tan pou entelektyèl ayisyen ak sa ki kapab yo chanje mantalite kolonyal la epi panse a YON PEYI, YON DRAPO, YON PÈP, YON LANG, YON KILTI.\n\nKòm Constel Charles sijere, nou bezwen yon prizdekonsyans pou chanjman sa a fèt. Ide a se pa sèlman «itilizasyon lang» nan sosyete a, men tou pou n kòmanse VALORIZE sa ki pa nou, tout yon eritaj kiltirèl. Sa, nan yon sans, te enspire m tradui (an kreyòl kou an(n) anglè) yon entèvyou yon radyo Il Moris te fè ak Diane Guillemin � http://www.palli.ch/~kapeskreyol/ki_nov/moris/guillemin.php � kote l touche Ayiti.\n\n«Tous les hommes sont frères» (Tout moun se frè) � yon sitasyon m pran nan tit liv gran lidè non-vyolans Endou a, Gandhi. Mwen toujou souliye fot sa a tout kote m ta wè l: AYITI SE YON PEYI FRANKOFÒN; se tankou nou ta di, nan yon sans, KANADA SE YON PEYI FRANKOFÒN tou byenke pa gen konparezon posib ant Ayiti ak Kanada (menm kan nou ta gen yon deba sou fenomèn lengwistik ki rele DIGLOSI a, http://ccat.sas.upenn.edu/~haroldfs/messeas/diglossia/node6.html , ki ta PLIS dekri sitiyasyon lengwistik Ayiti a.\n\nTradiksyon kreyòl sitasyon Constel Charles la (pa E. W. Védrine). Ref.: Fowòm «Haitian Politics» (Haitianpolitics@yahoogroups.com), mas. 2005", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Nòt pou 'distribitè' ak 'mezondedisyon liv kreyòl'", "text": "Emmanuel W. Védrine\n\nIvè 2000\n \n\nYon ti nòt pou tout distribitè liv kreyòl ak mezondedisyon konsène - Kijan distribitè ak mezondedisyon liv kreyòl kapab ede nan solisyone kèk pwoblèm pou resanse piblikasyon liv ak dokiman ki ekri / k ap ekri sou /an kreyòl?\n\nSe yon bèl kesyon tout moun pa kapab reponn si yo poko gen esperyans nan fè rechèch nan domèn bibliyografi (nenpòt tip). Rechèch bibliyografi se youn ki trè enpòtan (nan tout domèn) pou fasilite moun k ap fè rechèch jwenn referans trapde epi lokalize piblikasyon an ou sous sib yo . Ak entènèt la jounen jodiya, plizyè distribitè e mezondedisyon kapab kominike youn ak lòt trapde pou echanje enfòmasyon. Men èske koze sa yo fèt nan gran kominote ayisyen an (Ayiti ak dyaspora a)? - Repons lan se non. E poukisa sa pa fèt? Plizyè moun nan gran kominote ayisyen an pa rann kont pouvwa entènèt la genyen ak avantay bab e moustach li bay tout moun k ap fè biznis nan lemonn. Byenke nou konnen se yon liks zafè entènèt la ta ye an Ayiti, men gen CIBER CAFÉ Ayiti (byenke yo pa anpil) kote moun kapab abòne, tyeke imel yo, voye mesaj sou entènèt la nan lemonn antye (malgre pwoblèm elektrisite a egziste lakay).\n\nDistribitè liv kreyòl ak liv ayisyen nan dyaspora a gen imel men pwoblèm nan se: èske yo sèvi ak li pou sikile trapde yon seri enfòmasyon ki kapab sèvi nan kad rechèch e menm fè piblisite pou biznis yo? Se grav si w ta mande yon distribitè ayisyen pou l ta ba w yon enfòmasyon trapde sou yon otè / liv yon otè li ta distribiye. Pou solisyone pwoblèm bibliyografik sa a, li enpòtan pou distribitè, mezondedisyon ayisyen yo ta repanse pouvwa entènèt la e aksè yo genyen pou òganize yo pi byen nan syèk tounèf la. Li enpòtan pou yo ta konstwi bonjan pajwèb pou ta mete tit liv yo pibliye (ane, otè, valè paj, rezime liv la) epi kataloge yo tou pa sijè, mete enfòmasyon sou otè a (tèlke bibliyografi l, kritik sou zèv li ki kapab parèt nan peryodik yo [jounal, revi]).\n\nTout travay sa yo kapab fèt trapde kote yo kapab disponib an liy pou lemonn antye epitou enpòtans pou rezime / fè deskripsyon liv sa yo (nan lang kreyòl, fransè) epi tradui yo nan lang anglè (lè sa posib) pou mache entènasyonal la.\n\nNou swete ti enfòmasyon sa yo kapab sikile pou ede moun k ap pwodui zèv kreyòl e panse a estrateji pou fè konnen piblikasyon ki disponib sou mache a pou zèv yo ekoule ak plis rapidite.\n\nPou mete yon diplis sou piblikasyon zèv kreyòl, tèks sa a trè enpòtan e nou ta renmen tout lektè pran l oserye, sikile l epi pwofite poze kesyon yo ta vle sou sijè a. Gen anpil ti pwoblèm nou ta remake tou nan zèv kreyòl k ap pibliye kote maniskri yo pa pase anba men kèk moun konpetan avan y al enprime. Tank zèv la ta swaye pi byen avan li al sou près, se plis siksè otè a ta genyen avè l men lefèt majorite tèks kreyòl yo se otè ki retire lajan nan pòch pou mete yo deyò epi genyen ki pa mande ransèyman sou kèk koze enpòtan avan piblikasyon an pran lari, konsa travay vaykevay kontinye fèt ki ta fè kèk moun pa respekte piblikasyon tèks kreyòl yo. Donk gen yon travay konsyantizasyon manch long ki dwe fèt pou moun k ap pibliye ta pran konsyans (tyeke moun ki ta parèt konpetan nan domèn lan pou tande sa yo di sou maniskri a. Pwofesyonèlman, se konsa sa ta dwe fèt. Mwen ta ankouraje moun k ap ekri an kreyòl tou (si yo potko janm suiv okenn seminè kreyòl) pou ta chèche mwayen fè sa (ak moun ki konpetan, moun ki deja gen yon fòmasyon lengwistik) epi chèche genyen kèk bon liv, diksyonè sou kreyòl (kòm zouti referans). Lè yon diksyonè soti, otè a toujou gen entansyon pibliye yon nouvo edisyon, chèche konnen si tèl diksyonè ta gen yon dezyèm, twazyèm edisyon. Edisyon ki pi resan an se li k ta pi bon (kote otè a fè koreksyon epi ogmante sou kapasite liv la).\n\n© E. W. Védrine, ivè 2000", "description": null, "domain": "poetry-site", "date": "2025-11-10 22:53:08", "url": null, "image_url": null}
{"title": "Ayiti - Swè m pou eleksyon novanm 2000 yo Ayiti", "text": "Ayiti Swè m pou eleksyon novanm 2000 yo Ayiti Emmanuel W. Védrine novanm 2000 novanm 2000 N ap di Bondye mèsi Lame Restavèk La pa la pou vin brake fizi pou grennen Ayisyen inosan atè. Ann kite pèp ayisyen manifeste chwa l pou moun li ta vle gouvène l 7 fevriye 2001. Ann aprann respekte chwa majorite. Li lè pou n aprann pran responsablite granmoun nou tou pou peyi etranje pa vin ban n dikte e se youn nan pwoblèm lè y ap monte tèt yon seri politisyen visye lakay ki sousye de enterè pèsonèl yo olye de enterè peyi a. Epi nou konnen lakay bezwen nou tout pou rebati l. Ann kòmanse panse kijan nou kapab kontribye nan travay ki bezwen fèt lakay, kijan nou kapab patisipe ak fòs nou, kòb nou, nanm nou. Toujou gade patisipasyon w nan avantay peyi Ayiti, nan avantay tout Ayisyen men pa nan avantay yon grenn lidè oubyen yon pati politik ki ta sou pouvwa. M ta swete tou nouvo gouvèlman ki va pran renn pouvwa a (7 fev. 2001) pou l ta reyèlman panse a \"dyaspora a\" (kòm sous vital pou elanse Ayiti sou tout fòm; se de vrè zèl zwazo a pou l vole) e ki estrateji li pral mennen pou dyaspora sa a patisipe 100% nan rekonstriksyon Ayiti). Gen anpil travay ki dwe fèt e koze \"sekirite pou tout moun\" ta dwe nan tèt ajannda nouvo gouvèlman an kòm youn nan engredyan enfrastrikti k ta dwe sou pye nan nouvo milenè a pou fè peyi a bouje. Ansanm ansanm (nan diyite, respè youn pou lòt, san ògèy ak egoyis) nou ka rebati Ayiti, nou ka leve anpil defi pou reprann onè nou nan listwa. M ap swete tout kandida bòn chans epi pou yo panse a Ayiti Cheri nan syèk tounèf la, panse a devwa yo anvè peyi a etan politisyen e panse a kijan listwa pral jije yo demen. Patriyotikman, E. W. Védrine Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com", "description": null, "domain": "www.potomitan.info", "date": "2025-11-10 22:55:23", "url": "https://www.potomitan.info/vedrine/elksyon.html", "image_url": null}
{"title": "Ayiti - Vodou & Krisyanis", "text": "Vèsyon kreyòl tèks JOPHIMANA@aol.com (M. Innocent G. siyen anba l). Ann jete yon koutje sou li tou avan n kontinye diskisyon an. � Emmanuel W. Vedrine (tradiktè kreyòl). [Diskisyon sou fowòm Haitian Politics, 15 sept. 2005] [Nou tout fyè de zansèt nou ki fè peyi nou premye repiblik nwa ; men an menm tan, nou wont relijyon yo. Kijan fè n ap asepte rezilta sa Boukmann te fè pou l libere nou epi nou kontinye bliye metòd li te itilize? Mwen vle raple nou ke l te itilize VODOU pou delivre nou de mal . Voudou pa, pou otan, yon bagay satanik; nou fè l sa l ye jodiya lè n ajoute egoyis ak iyorans nou ladan. Lè Boukmann te fè seremoni l nan Bwa Kayiman, dye l te envoke yo se pa t Bondye Abraram ak  Jakòb; nou pa pitit Izrayèl. Li lè li tan pou n reyalize ke Abraram ak Jakòb pa zansèt nou. Pèp ki te soti Afrik la se yo ki zansèt nou, epi yo te vin avèk relijyon yo ki vodou. Vodou orijinal sa a pa pran sous li nan Satan; se pito melanj relijyon afriken ki gen ladan: koutim Endyen ki gen pouvwa pou fè gerizon. Se te yon relijyon ki kategorize tout kretyenvivan, pati ki bon ak pati ki mal, refleksyon pirman natirèl. Nou dwe sispann fonksyone tankou ipokrit karesan epi asepte rasin nou. Chak fwa nou rejte kilti n ak foklò n, nou nye sakrifis zansèt nou yo te fè epi nou rejte tèt nou tou kòm Ayisyen. Kèk nan nou, wè lang fransè a ke kolon yo te ban nou e kounyeya, vle anbrase kreyòl. Yo te ban nou krisyanis tou! Poukisa pou n rejte youn epi anbrase yon lòt? Nati nou se fè sa ki toujou parèt bon pou nou pou n parye sou moun k ap parye pi wo. Nou dwe sonje tou ke Endyen ki t ap viv sou tè Hispaniola 1 se pa t kretyen yo te ye. Sa tris pou wè yon moun itilize lespri l pou pale sou krim vodou, pandan l bliye bonjan krim yo dokimante sou relijyon krisyanis. Ann itilize bonsans nou ak egzanp sa a: yon gwoup moun ki soti Ewòp ki gen krisyanis kòm relijyon � dechouke yon lòt gwoup moun ki soti Afrik, ki gen vodou kòm relijyon l epi l mete yo nan esklavay, de fason pou yo menm vin anrichi. KOTE MAL LA? M. Innocent G.] Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com , e_vedrine@yahoo.com ", "description": null, "domain": "www.potomitan.info", "date": "2025-11-10 22:55:24", "url": "https://www.potomitan.info/vedrine/vodou.php", "image_url": null}
{"title": "Ayiti - Dis ti konsèy pou fè lekti avèr petit ou", "text": " 1. Kòmanse espoze pitit ou a liv depi tibebe. 2. Li a wot vwa pou pitit ou oubyen fè yon timoun ki pi gran li devan l. 3. Mete de kote lè regilye pou li pou timoun nan chak jou. 4 . Tabli yon egzanp kote pitit ou wè w ap li � menmsi se jounal. 5. Kite pitit ou chwazi liv ou pral li. 6. Si pitit ou vle, reli menm istwa a. 7. Ankouraje pitit ou li pou kont yo lè yo pa nan lekòl la. 8. Ede pitit ou devlope abitid ale nan Libreri Piblik. 9. Konsène w de sa pitit ou ap li nan lekòl. 10. Tande, felisite, epi aplodi pitit ou pou efò yo. (ref.: Cambridge Title I and Even Start) Haitian Translation: Emmanuel W. Védrine Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com , e_vedrine@yahoo.com ", "description": null, "domain": "www.potomitan.info", "date": "2025-11-10 22:55:26", "url": "https://www.potomitan.info/vedrine/lekti.php", "image_url": null}
{"title": "Ayiti - Gen espwa toujou : Lavalas 3, Konvèjans 0", "text": "Ayiti Gen espwa toujou : Lavalas 3, Konvèjans 0 Emmanuel W. Védrine ivè 2000 Lavalas pran Koup Rezistans lan pou Ayiti nan «final 7 Fevriye 2001» an ki te fèt nan Estad Palè Nasyonal (sou Chandmas). Aristid, kapitèn ekip la, bay de gòl; Preval bay youn (nan dezyèm mitan). Pèp la klase yo kòm meyè jwè ekip Lavalas la . Jwè ekip Lavalas la te gen inifòm ble e wou ; jwè ekip Konvèjans lan te an nwa . An repons a: Gen espwa toujou: Lavalas 3, Konvèjans 0 «Mwen kab konprann Aristid fè gòl sou opozisyon an. Men mwen pa konprann ditou sa Preval vin fè nan match sa a. Mwen te kwè misye pa t pou pèsonn. Sa ta vle bay rezon ak moun ki ta vle fè kwè ansyen gouvèlman an mete ansanm ak nouvo a pou youn pase mayèt la bay lòt. Ou pa dakò avèk mwen ? Mwen rekonèt opozisyon an Ayiti - si egziste youn - fè anpil erè. Anpil fwa, enterè pèsonèl mele twòp ak enterè peyi a . Sa bay latwoublay. Men, an jeneral, sanble anpil moun nan pèp la pa dakò pou genyen moun ki wè bagay yo nan yon lòt fason. Pa m pi bon, pa lèzòt se fatra , se sa ki alamòd. E se politik sa a rejim Divalye a sanble t ap mete sou pye. Se sa ki eksplike pa t ka gen opozisyon sou Divalye. Mwen pa ta swete nou tounen nan menm bagay sa yo ankò. Nou lite twòp pou nou te sòti anba grip Divalye yo pou nou ta retounen nan menm bagay yo swa sou yon lòt fòm osnon - an lang anglè a t ap di li: Under New Management. Mwen menm, mwen enterese nan pwogrè pèp la ap fè, an jeneral, swa sou zafè politik, ekonomik ou sosyal. Youn pa kab mache san lòt la. Nou pa p janm kab di nou fè pwogrè sou zafè politik tout tan nou pa kab rekonèt lòt moun nan gen dwa genyen yon lidè diferan ak pa m. Nou bezwen yon modus operandi ki se manman lwa peyi a. Si nou pa respekte li, ebyen, nou chire. Si gen bagay ladann nou pa remenm osnon ki pa nan avantaj peyi a, nou gen zouti nan men nou pou nou chanje sa ki pa bon an. Avan nou chanje nenpòt bagay ladan li, nou dwe respekte li jan li ye koulye a. Mèsi pou ti lòsyè sa nou ban mwen an. Kenbe la.» (Evans Bontemps, 16 fev. 2001) Bon, avan n kouri jije yon moun, ann chache konnen dabò kilès moun sa a ye e ki travay li fè deja. M pa ta kouri konsa konsa pou m di: m dakò / m pa dakò nan kèk koze. Pa bliye Ayiti sou chemen «demokrasi» kounyeya. Pou yon moun pran pouvwa a, fò l pase pa eleksyon. «Lame Defen» pa la ankò pou l mete / wete moun, donk yon chemen kout ki bouche pou ta fè wout chankre; sètadi la a, se «pèp la» ki (dapre mach yon sitwayen, travay li nan sosyete a) ka lage yon bilten pou li. M kwè sa klè jodiya e pèp la ap pran nòt de tout bagay: kilès ki ak li / ki pa ak li, kilès ki sousye de li (pa nan bouch men nan aksyon), moun ki pale «langaj li» (la a, pa jis wè kreyòl men moun ki konprann doulè l ak bezwen l e k ap revandike pou li.) Nan yon sistèm demokratik, li nòmal pou gen «opozisyon». Nou wè sa Etazini e nan kèk lòt peyi avanse men, yon «opozisyon» ki ale an favè peyi sa yo (pou byennèt yo), pa an favè yon gwoup endividi ki swaf jis pouvwa pou al banboche. Men lè n jete yon koudèy jodiya lakay, kesyon n ka poze, se: èske opozisyon sa a se youn ki kontriktrif ou destriktif ? Kisa mesye sa yo fè nan sosyete a deja de pozitif? M ta renmen Evans Bontemps kòmante sou sa ak kèk bonjan ekzanp konkrè. Jodiya, si yon moun pa ta enterese nan «pwogrè pou Ayiti» enben konnen l pa renmen Ayiti, li pa ta yon «vrè Ayisyen» nonplis. E mwen kwè moun ka pale jan yo vle Ayiti: pa gen okenn remotkontwòl k ap kontwole vàn lapawòl. Nou sou yon rèy demokratik e li dwe kontinye konsa. Sous: Fowòm REKA Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com", "description": null, "domain": "www.potomitan.info", "date": "2025-11-10 22:55:27", "url": "https://www.potomitan.info/vedrine/espwa.html", "image_url": null}
{"title": "Diskou Bataille de Vertière", "text": "(Emmanuel W. VEDRINE),\nUniversity of Massachusetts-Boston, novanm 1994\n\nMesyedam, o non Klib Ayisyen nan UMass-Boston e kòm ansyen etidyan nan inivèsite a, mwen fyè pou reponn prezan nan gran evennman sa a ki raple m pèp mwen an 190 ane pase. Pou moun ki pa familye ak Istwa Ayiti, Bataille de Vertière vle di anpil bagay pou mwen epi l te fèt yon sèl fwa nan istwa peyi m.\n\n18 Novanm 1803, nou te gen yon sèl bi: libere tèt nou, kase chenn esklavay la, chenn ke Toussaint, Dessalines ak lòt ewo ayisyen t ap eseye kase depi lontan. Jodiya, mwen sonje ankò yon pawòl selèb ke Toussaint te di lè fransè yo te kidnape l: «Ou rache pyebwa libète Nwa yo. L ap repouse atravè rasin li yo paske yo fon nan tè epi yo anpil».\n\nRasin sa yo ke Toussaint te mansyone yo akouche 18 Novanm 1803. Jodiya, si yo ta mande m: «Èske ou kontan?Èske ou kontan pou selebre Bataille de Vertière? Èske ou kontan ak glwa Ayisyen gen lan listwa? Èske ou kontan ak tit yo bay Ayiti kòm Premye Repiblik Nwa nan lemonn?». Repons mwen se wi ak non. Mwen di wi lè m sonje ewo ayisyen sa yo ki te prè pou sakrifye tèt yo pou libere pèp mwen ak peyi m, lè m sonje Dessalines ki te di: «Nou dwe viv lib oubyen nou mouri». Wi, mwen sonje dènye mo Toussaint yo lè li t ap kite peyi l pou yo t al anprizone l Fort Dejoux nan Montay Jura an Frans. Mwen di non paske nou menm Ayisyen, nou gen yon chemen long pou n pakouri. Apre 190 ane kòm nasyon, nou te sipoze egzanp nasyon k ap ede lòt. Nou pa t sipoze gen grangou lakay nou, nou pa t sipoze gen ti Ayisyen k ap mande, dòmi nan lari; nou pa t sipoze gen yon to analfabèt 85%, swen medikal pòv. Nou te sipoze gen lekòl gratis pou tout Ayisyen. Nou pa t sipoze gen Ayisyen k ap touye frè ak sè yo san rezon.\n\nAyiti jodiya pa Ayiti 1803 a. Mwen wè l plis kòm yon nasyon ki divize kote klas k ap gouvène a oprese rès popilasyon an. Yon peyi ki gen yon ame k ap touye pwòp pèp li jis paske l vle pran gou demokrasi.\n\nJodiya, mwen pa ka fyè de peyi m lè m wè sa frè m yo fè 30 Septanm 1991. Mwen pa ka fyè lè prèske dismil Ayisyen pèdi lavi yo nan mwens pase dezan paske yo te vote yon kandida ke yo te chwazi. Mwen pa ka fyè lè m konnen lame a ak zenglendo ap pèsekite pèp mwen an, lè atache ak zenglendo ap pèsekite yo. Mwen pa ka fyè lè m wè y ap riske vi yo nan gwo lanmè pou eseye rive Miyami. Mwen pa ka fyè lè reken yo ap selebre paske pèp mwen an ap kite peyi l. Mwen pa ka fyè fason yo trete yo Guantanamo.\n\nMwen pa kontan fason yo trete yo aletranje. Mwen pa kontan fason laprès montre yo, chwazi yo kòm bouk emisè nan plizyè sikonstans. Nou menm Ayisyen, nou soti lwen epi nou gen chemen long pou n pakouri toujou.\n\nSi Toussaint, Dessalines, Capois Lamort, Charlemagne Péralte te vivan jodiya, mwen pa panse yo t ap fyè nonplis pou jan Ayiti ye jodiya. Nou gen pou n travay di, nou bezwen edike, nou bezwen lite pou yon Dezyèm Endepandans, lite pou repran fyète nou nan listwa.\n\nAn memwa ewo ayisyen sa yo ki te prè pou mouri pou libète pèp yo, liberasyon patri yo yo, pou demokrasi ak jistis nan dizuityèm, disnevyèm ak ventyèm syèk, mwen dedye powèm sa a, «Si m te, m ta…», pou yo.", "description": null, "domain": "poetry-site", "date": "2025-11-10 23:01:46", "url": null, "image_url": null}
{"title": "Florida: ou pale kreyòl?", "text": "Pa Hérold Israel\n\nPlizyè santèn milye Ayisyen ki imigre depi yon trantèn ane nan zòn sid Florida kòmanse fè l tounen yon plas pou yo. Lang yo tou.\n\nA kèk jou de eleksyon minisipal vil Nò Miyami, nan Florida , yon majistri orijin ayisyen ap dirije depi 2001, biwo vot yo atann ki tabli nan bibliyotèk piblik la gentan plen ra bouch ak moun ki gen pou vote. Se menm bagay la yo te konstate pou eleksyon prezidansyèl yo an novanm 2004: kreyòl ayisyen okipe yon gwo plas nan tout afich yo. Pesonn moun pa ka pretann eli a yon pòs nan vil sa a ki gen anviwon 60'000 moun � katriyèm an tèm enpòtans konte Dade, youn ki boure ak plis moun nan Florida � si moun sa a pa ta ka menm degaje nan kèk mo kreyòl.\n\nMansyone Kevin Burns nan koze sa a, sèl kandida Blan pou pòs lameri Nò Miyami, gen pou l fè konpetisyon ak twa lòt kandida floridyen orijin ayisyen. Li pa pale lang Toussaint Louverture la men misye bonbade distri a ak afich pou kanpay li, anplis li anboche yon pòtpawòl ki Ayisyen. «Evidamman, li pa gen chwa», Hubert Faustin fè konnen, ansyen animatè kiltirèl nan Pòtoprens ki tabli an Florida jodiya. Kreyòl se senbòl pwa ekonomik, kiltirèl e politik kominote ayisyen an.»\n\nPwa politik Ayisyen yo\nE pou koz. 500'000 Ayisyen k ap viv aktyèlman nan rejyon an gen 2 reprezantan nan palman Leta, menm janm plizyè lòt moun ki nan konsèy minisipal yo. Pwa yo nan lavi politik e ekonomik Eta Solèy la («État du soleil, Ndlr») tankou pa egzanp gouvènè Jeb Bush � frè prezidan George W. Bush, fè mete sou pye yon gwoup espesyal dekwa pou konseye l sou mannyè Florida ka ede vwazen antiyè l la.\n\nPandan plizyè vag siksesif de plizyè moun ki sot Ayiti depi yon trantèn ane, vil kouwè Nò Miyami oubyen distri «Little River» (Ti Rivyè) vin tounen bèso kominote ayisyèn sid Florida. Akoz fòs bagay yo, kreyòl enpoze l ti pa ti pa nan zòn estratejik sa a nan penensil la. Nan òfdanplwa yo, kreyòl menm tounen yon atou, nan sèten ka, yon egzijans.\n\nSoti konte Palm Beach rive nan Miami-Dade, kreyòl ap fè konpetisyon ak anglè e espayòl nan afich yo: komès, otobis, lopital, pajwèb ak biwo leta yo. nan Coral Springs pa egzanp, a yon karantèn kilomèt de Miyami, Ayisyen yo tèlman anpil ke sèvis lapolis oblije fè tradui an kreyòl dènye edisyon «Florida Criminal and Traffic Law Manual» (Manyèl Eta Florid sou Lwa kriminèl ak Trafik), ki rezime lwa ak reglemantasyon ki an vigè an matyè kriminèl ak sekirite woutyè. De Tampa a Miyami , majorite inivèsite yo enkòpore lang kreyòl nan pwogram yo epi gen seksyon nan bibliyotèk yo ki chaje ak liv ayisyen. Yon bonjan pèse pou lang sa a manm «bonne société haïtienne» ki edike an fransè meprize �. «An(n) Ayiti, kreyòl se yon lang moun san valè, Rodson Josselin, yon jounalis ayisyen, ki pa gen lontan depi l benefisye azil politik Etazini, esplike. Isit (nan Florida , espansyon rapid lang kreyòl la mache men nan men avèk enpòtans li nan pouvwa dacha moun ki pale l.»\n\nParadòks la pa echape powèt André Fouad, youn nan otorite kilti kreyòl la nan Florida . «Plis moun ki sot Ayiti a edike, plis li montre mepri l pou kreyòl», li deklare, ou ankò sou pèz bouzwazi ayisyèn ki sot Pòtoprens ak kontak lip pran avèk  Alliance française nan Miyami, ki an menm tan y ap konplimante l pou rekèy pwezi kreyòl li, Bri Lanwit (Les bruits de la nuit), yon estrè ladan parèt nan l'Anthologie de la littérature haïtienne 1901-2001, plenyen dèske l pa t ekri an fransè �\n\nMepri elit frankofòn nan\n«Konpòtman sa a remakab sèlman pami moun ki fè pati klas mwayèn avanse a, Mitsuka Pigniat, ko-direktris «Soccer City» deklare; se yon antrepriz ki angaje l nan pwomosyon foutbòl ayisyen nan Miyami. Ansyèn elèv Sacré-Coeur de Turgeau, youn nan lekòl kongregasyonis pi aristokrat yo nan Pòtoprens; li lage mepri sa a sou kont «edikasyon yo resevwa e sèten nòm enseyan relijye yo te enpoze nan lekòl sa yo lontan � tankou entèdiksyon fòmèl pou elèv pa pale kreyòl nan klas e nan lakou lekòl pandan rekreyasyon. Sosyete ayisyèn très konplekse e boure ak prejije. Lefèt yon moun pa ka esprime l an fransè, sa vle di ke moun sa a fè pati lamas, donk yon viktim mepri. Depi lendepandans sa te konsa.»\n\nRepòtè nan HTN («Haitian Television Network» / Rezo Televizyon Aysiyen), sèl pwogram televizyon ki emèt 24 sou 24, Herby Richmond estime ke monte lang kreyòl la gen anpil pou wè ak nouvo lidè orijin ayisyen yo nan koze desizyon k ap pran pou tèlkòm konseye minisipal yo, palman an, administrasyon piblik, inivèsitè, etc. «Sa pa gen lontan depi m kontre ak yon Nwa Ameriken e li te etone pou konstate a kèk kilomèt ronn nan, li te prèske enposib tande yon moun esprime l nan lang anglè, misye ajoute. Pou li menm ki sot Washington, Florida pa gen resanblans yon eta ameriken. Sa fè m fyè pito. E trè kontan». Se pa mal pou yon kominote ki pratikman pa t egziste trantan de sa!\n\n(Vèsyon kreyòl: Emmanuel W. Védrine)", "description": null, "domain": "poetry-site", "date": "2025-11-10 23:01:46", "url": null, "image_url": null}
{"title": "Ayiti ak otodestriksyon", "text": "Emmanuel W. Védrine\n\nDefi a devan NOU e devan CHAK NAN NOU: Kisa n ka fè? Kisa CHAK NAN NOU ka fè pou chanje vizay sal Ayiti? Se kesyon pou n poze.\n\nLi tris anpil lè w tande gen PLIS PASE 20 PATI POLITIK an(n) Ayiti. Si swadizan politisyen ayisyen oubyen lidè te reyèlman serye pou peyi a ale vè lavan, sètènman yo ta met tèt ansanm pou redui chif la a 3, eseye òganize eleksyon fason yo òganize isit Ozetazini (premyèman, kandida yo ale nan eleksyon primè prezidansyèl) epi 2 pati ale nan final. «NON: paske mwen pa reyèlman wè YON PEYI, men pito fason pou jwenn dola vèt pou pati politik mwen an k ap fonksyone tankou yon ONG».\n\nDonk, mwen kapab konprann kèk moun lè yo di: «Mwen rayi politik ayisyen». Bon, mwen devine pifò moun ki reyèlman sousye pou gen chanjman an(n) Ayiti pa renmen fason bagay yo ye. Yon fwa yon moun eli… woy!!! gwo koze!!! ou tande: «Te gen magouy … yo te vòlè bilten…»;  batay isit, lòtbò… Donk w ap mande poukisa an(n) Ayiti lè yon moun eli lòt pati yo pa kapab tann moun sa a acheve manda l? Sètènman, kapab gen «opozisyon» nan yon sosyete demokratik, men sa pa ta vle di «destriksyon» pou otan.\n\nSa nou wè atravè istwa politik Ayiti se DECHOUKAY oubyen DESTABILIZASYON depi endepandans peyi a (1804) pou rive nan bisantnè endepandans li (2004), e sa fèt nan tout nivo – pa sèlman nan nivo politik.\n\nSe tout yon mantalite, youn ki gen pou wè ak DESTRIKSYON (moun ki sot nan menm klas, domèn, gwoup, enstitisyon, travay, òganizasyon, relijyon ap goumen youn ak lòt). Yon kous rat! Nou gen yon trè bèl egzanp sa k te pase isit katran de sa nan eleksyon prezidansyèl Ozetazini. Entèpretasyon rapid mwen de sa reflete nan powèm anba a:\n\nKOUDETA NAN PEYI SIVILIZE\n\nKoudeta peyi sivilize, gwo koze!\nTout kote nan lemonn branche pou obsève\nLatwoublay blayi nan yon kokenn eleksyon\nKi pral potomitan anndan tout desizyon.\n\nYon siklòn politik balize Florida\nBilten Papiyon gentan vin pou gate sa\nBatay legal pou rekontaj vot yo pete\nBagay yo mele kay Tonton Sam tout bon vre!\n\nGwo koze, koudeta peyi sivilize\nPèp ki pa te byen vote ap rele anmwe\nRezilta eleksyon sa a dire bon bout tan\nPoudi pa ta gen magouy pou koupe devan?\n\nLobo pete devan grenn je lemonn antye\nLeson tounèf pou ti peyi soudevlope\nKokenn batay ant kandida pou pran pouvwa.\nAla tray, demokrasi tonbe nan koma!\n\nDe (2) kandida yo, nan yon fason sivilize, te pote ka a nan tribinal e jis nan LAKOU SIPRÈM pou yon dènye desizyon. E finalman, SA REGLE! De (2) pati yo ak pèp meriken an sige. Pafwa w ap mande: Èske se yon KILTI POLITIK an(n) Ayiti (lè w ap gade degradasyon eta bagay yo)? Youn nan bagay anpil moun renmen nan majistra Tom Menino (Boston) se lè l di: «Mwen pa yon moun ki fò nan pale, men mwen konn kijan pou fè bagay yo mache». Nan politik ayisyen, se revè a: «Mwen se youn moun ki fò nan pale, men mwen pa konn kijan pou fè bagay yo mache».!", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Jèn Ayisyen ak Lidèchip", "text": "Emmanuel W. Védrine\n \n\nFillette\nFille haïtienne. © 2004 Marie Jo Mont-Reynaud.\nLè m te kòmanse panse seryezman a pwoblèm yo, mwen ekri ti atik sa a :\n\n«Ki fiti jenès la»\n\nNou kwè li trè enpòtan pou montre jèn ayisyen kijan pou bati LIDÈCHIP. Se tout yon PWOGRAM MANCHLONG ki ta dwe fèt an(n) Ayiti kou nan dyaspora a ak jèn yo, montre yo ESTRATEJI pou òganize tèt yo (ke yo pa jis la pou FÈ GRÈV, KRAZE BRIZE pou ti krik ti krak, BOULE KAWOUTCHOU�). Menm lè w ap fè grèv, gen yon seri DISIPLIN a suiv (ou respekte leta /otorite ki reprezante leta). Leta tou dwe respekte dwa sitwayen yo ki gen dwa reyini PASIFIKMAN dapre konstitisyon an.\n\nJèn ayisyen bezwen MODÈL pou yo gade sou li ak ANKADREMAN. Modèl sa yo se nan nou menm ADIL y ap chèche yo. Mwen ta sijere nan sans sa a pou ta pwopoze yon KONFERANS ANYÈL POU JÈN AYISYEN (ki Ayiti ak nan Dyaspora a). Se yon konferans ki te ka dire 2-3 jou, dekwa pou yo ta prezante pwoblèm yo epi pwopoze yon seri solisyon, fè yon seri atelye pou yo.\n\nLAJENÈS SE FITI YON YON PEYI. Si gouvèlman yon peyi pa ta panche sou pwoblèm lajenès, ou mèt konnen gouvèlman sa a pa gen anyen nan tèt li pou fiti peyi sa a. JÈN JODI SE LIDÈ DEMEN; donk si yo medyòk jodi (epi n pa prepare yo) enben demen y ap LIDÈ MEDYÒK tou.\n\nKÈK NAN PWOBLÈM JÈN AN(N) AYITI AP KONFWONTE :\n\nYo pa konn kote fiti yo gad.\nPa gen modèl pozitif pou gade (plizyè fwa).\nPa gen yon seri pwogram nan medya a (jounal, radyo, TV k ape de yo /pale de pwoblèm yo epi pwopoze solisyon).\nFRISTRASYON � Anpil konfwonte plizyè tip de fristrasyon kote yo konn menm panse a suisid.\nKoze ki TABOU nan sosyete ayisyèn nan e ki gen gwo enfliyans sou yo.\nAnn pran pa ekzanp «reyalite pwoblèm seksyèl». SÈKS se yon koze TABOU ke paran ayisyen ta fè tout posib yo pou evite pale de li, e an(n) Ayiti pwoblèm nan pi grav toujou kote edikasyon majorite paran pa t janm fèt sou sa. Donk sosyete a ta dwe panche sou pwen sa a pou wè kijan yo ta kapab ede jèn yo, tabli sant kote yo te ka jwenn konsèy yo bezwen. Isit, nan prèske tout lekòl Ezazini, gen espesyalis nan «travay sosyal» ki la pou sa. Nou konnen se yon fenomèn nan lekòl (mwayen, segondè) kote anpil ti medam kòmanse ansent. Lefèt ke gen yon seri pwogram ki la deja pou ankadre yo, donk pa yo pa tèlman gen yon seri fristrasyon menm jan ak jèn tifi Ayiti ki ta pran nan gonm (nan laj sa a).\n\nAnpil fwa Ayiti, ti medam yo fè AVÒTMAN ki pi devan konn koze kèk pwoblèm grav pou yo kote kèk konn fè ENFEKSYON ki koze yo ale nan peyi san chapo. Yo sou tansyon tou an(n) Ayiti lè sa rive lefèt ke pa gen yon seri sant ki la pou pran koze yo an men pou ede yo, ba yo tout konsèy posib. Jenn tifi a an(n) Ayiti ki lekòl, depi l ta tonbe ansent, li panse lekòl fini pou li, li panse sosyete a ba l do e sa k pi rèd la li vin tounen yon bèt nwa pou paran li. Donk EDIKASYON SEKSYÈL nan sans sa a ta dwe yon sijè pou yo ta diskite sou li nan kad pwoblèm jèn yo epi pwoblèm tou ki egziste ak MALADI VENERYÈN .\n\nAnpil jèn yo, nan laj katòzan, gentan fòme (sitou tifi yo) � �\n\nSe laj anpil tou kòmanse fè ti renmen. Gen tout yon TRANSFÒMASYON FIZYOLOJIK lakay jèn yo nan laj sa a. Depi n ap pale de RENMEN , konpè SÈKS pa twò lwen. Se vre, gen pwogram ki pale tou de ABTINANS . Men nou konnen reyalite a nan kad BEZWEN SEKSYÈL kote se pa majorite jèn yo ki pral mete «abtinans» an(n) aplikasyon. Donk EDIKASYON SEKSYÈL pou jèn yo se yon sijè ki ta dwe diskite an grann manchèt (nan lekòl, radyo, televizyon, jounal� nan tout medya posib pou atenn jèn yo).\n\n(E. W. Vedrine)", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "KOMANTÈ - Jèn Ayisyen ak Lidèchip", "text": "(yon moun voye)\n\n«Ayiti se swadizan yon peyi trè 'kretyen' e se sa k fè koze seksyèl yo tabou pou jèn yo. Paske an prensip, yon jèn pa gen dwa nan relasyon si l pa marye. Donk, pwogram prevansyon yo pa ka mòde aklè, paske gen anpil pwotestan, katolik, elatriye. Ou pa ka pale yo pa egzanp de kapòt pou jèn,   piske pa dwe gen relasyon seksyèl ant jèn.\n\nYon zanmi pwotestan t ap di m lòt jou jan l te sezi lè l te pran konesans estatistik Sant JESKYO nan Pòtoprens ki okipe zafè moun ki gen SIDA. M kwè se chif 99 oubyen 2000 ki revele  pifò jèn fi ki fè avòtman (anviwon 70%) se pwotestan (kidonk, relasyon yo fèt anba chal). Jèn sa yo vin pou kont yo. Men, kanta pou ti advantis, ka a pi konplike paske se paran yo (manman yo sitou) ki mennen yo fè avòtman, paske si ti jèn advantis la ansent, se tout fanmi a yo eskominye nan legliz la.\n\nAn palan de sa, nan mwa ki sot pase yo, m t ap prepare yon  dokiman sou valè ayisyen, e yo te prèske entèdi m pale de reyalite �masisi' nan dokiman an paske gen anpil gwo tèt nan enstitisyon an (pwotestan kou katolik), sa  pa t ap fè yo plezi. Poutan, se te jis yon egzanp, jisteman pou montre gen nan sosyete (an(n) Afrik), si 2 gason ap mache men nan men, se jis yon siy kiltirèl, alòske pou lòt sosyete tankou Ayiti, yo nan metye.»", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Refleksyon sou 7 Fevriye 2019 : 33 ane apre Rejim Duvalier a tonbe", "text": "Yon gwo chapit nan istwa Ayiti (20èm, 21èm syèk)… Tranntwa ane depi diktati Duvalier a (papa, pitit) tonbe, èske Ayiti avanse oubyen l rekile plis? Pa gen dout se kesyon anpil Ayisyen ta poze jodiya. Pèp la t ap selebre 33 ane de sa; li t ap chante «Ayiti libere 7 fevriye 1986».\nLi t ap viv anba yon diktati fewòs pandan 28 an (1957 – 1986), kote l pa t ka esprime l. Li te reyèlman kontan 7 fevriye 1986 lè l te ka kòmanse respire yon lòt lè, lè l te ka esprime l san kè kase. Men ki pwogrè Ayiti fè apre 3 deseni sa yo, lè n ap tande kri pèp la (depi avan 2018, e rive jounen jodiya)?\nNou pa reyèlman wè chanjman (radikal) ki fèt, apa kèk bèl atik ki ekri nan Konstitisyon 1987 la. Men la a ankò, se yon konstitisyon ki bezwen revize, e amande (pou debloke Ayisyen dyaspora* dekwa pou yo ka patisipe nòmalman nan politik peyi a). Men (palmantè) yo pa bloke plizyè milyon dola vèt dyaspora sa a ap voye (atravè transfè) lajan, e ki konsidere kòm kolòn vètebral ekonomi Ayiti (ki kenbe l vivan toujou, nan koma li ye).\nWi nou tande kri pèp ayisyen a plizyè repriz, kote yo fatige ak sitiyasyon Ayiti ap viv depi lontan (ensekirite, lavichè, povrete, anpil jèn k ap kite al Brezil, Chili*, sa ki kontinye ap riske vi yo nan pran kanntè pou ateri Bahamas, Miyami… e tout sa nou kapab mete de negatif ke pèp la ap viv).\nMenm reyalite sa a te enspire n pibliye (premye edisyon) yon woman istorik / post-dechoukay* (an 1994), titre\nSezon Sechrès Ayiti*. Plizoumwen liv sa a rezime anpil nan pwoblèm sa yo pèp Ayisyen ap viv depi lontan. Sa pa t sifi; nan youn nan refleksyon nou an 2000, nou pibliye 16 Pwen pou ede Ayiti bouje.\nResamman, nou t ap tande yon seri vokal kote pèp la ap kriye. Li pa kapab ankò; li pa ka manje; li pa gen travay... N ap tande vokal yon seri pwofesyonèl, sa y ap fè pa egzanp pou siviv, travay imilyan y ap fè kote lè bagay la te bon pou yo, menm bòn lakay yo pa t ap fè sa y ap fè aktyèlman.\nMen nou dwe gade tout moun kòm moun... Akoz aksè sèten moun pa genyen, yo oblije fè yon seri bagay. N ap mande aktè politik yo kisa yo gen nan tèt yo. Nou vle refere a sa yo ki te ale nan eleksyon, ki eli, epi ki monte sou pouvwa.\nN ap pale de prezidan, senatè, depite, majistra... Lè n ap gade sa k ap fèt nan lemond, nan lòt peyi, o nivo devlopman e pwogrè… politisyen ap travay kote yo vize peyi yo malgre ka gen divèjans d ide antre yo. An Ayiti, se kòmsi l nòmal pou monte sou pouvwa atravè kanpay blòf pou vin vòlè, plen pòch, fè gagòt ak lajan peyi a…\nNou tande anpil pale anpil ki fèt ane pase sou kòb Petro-Caribe a. Defen Hugo Chávez fè tout efò posib li pou te ede Ayiti (ak yon kè imanis), men malerezman tout benefis lajan sa a ki ta dwe sèvi pou bati enfrastrikti peyi a, ebyen yo fè gagòt ak li…, e li gen tan tounen lafimen (li disparèt)…\nSe vre, pèp la gen dwa manifeste pou reklame dwa l... Tout vòlè sa yo ta dwe anba kòd, e n ap jwenn ladan yo ki nan gran pozisyon toujou. Donk lè pèp la ap reklame jistis, n ap di: èske vòlè ka jije vòlè? Se kesyon nou ka poze nan yon sans. An tèm jistis, nou pa kwè l ap jwenn sa lè nou konn verite sou tanbou (kilès ki vrèman serye ki pral ba l jistis?).\nNou tande anpil nan kri pèp la. Anpil kriye pou manje yo pa ka jwenn, yo pa gen lajan pou achte nonplis pase yo p ap travay. Men gwo kesyon nou ka poze, se: kisa Ayiti pwodui, an tèm agrikilti? Pa egzanp, depi plizyè ane, gouvènman monte /gouvènman desann, men Ayiti rete an plas (nou pa wè chanjman)… Nou wè pandan kanpay elektoral yo, agrikilti pa yon sijè yo pale de li (an tèm revolisyon ki ta dwe fèt ladan, pou ta gen ase manje) pou ta met Ayiti nan yon nivo ekonomik elve pou ede nan devlopman l.\nRevolisyon sa a dwe fèt nan agrikilti, nan pwodiksyon tout bagay ki an rapò ak li. Malerezman, sa pa enterese yo lè y ap fè kanpay. Yo jis ap eseye monte sou pouvwa pou enterè pèsonèl yo. Nou dwe mansyone tou yon seri enfrastrikti tankou gwo wout (otowout ou haywe) ki ta dwe fèt pou konekte tout depatman e komin, dekwa pou moun pa kontinye konsantre nan kapital la (Pòtoprens) pou tout bagay…\nYon fwa wout sa yo ta fèt, kapital la ta dekonsantre (ak pakèt moun ki anpile ladan). Touris nasyonal e entènasyonal ta sikile san pwoblèm, e sa ta ede anpil nan ekonomi peyi a. Kominikasyon e transpòtasyon ta fèt rapidman. Sa t a ede anpil nan devlopman enfrastrikti komin yo pou devlopman ekonomi lokal ak atraksyon touristik kèk ladan yo genyen, ki bezwen devlope.\nPa egzanp, n ap gade sa k te pase nan tranblemanntè janvye 2010 la. Anpil moun ki te la (nan kapital la), yo kapab te de pasaj nan Pòtoprens; yo ta vin regle yon bagay, vin fè yon paspò, yon katdidantite... yon bagay kèlkonk, epi tranblemanntè a bare yo. Si depatman e komin kote yo soti a te devlope, anpil ladan yo pa ta viktim.\nDonk, nou menm Ayisyen, etan endividi (ki pa gen pouvwa politik), kisa nou ka fè (nan potansyèl nou)? Gen kèk epòk enpòtan, kote n dwe leve kanpe, kote n dwe leve vwa nou (an tèm travay eklerasyon nou ka fè  e dwe fè pou ouvri zye lòt). Solisyon an pa nan kraze-brize vit magazen, li pa nan boule kawotchou, li pa nan lage dife nan biznis moun... Li pa nan vyolans.\nMen pito se konnen reyalite peyi a ap viv, enpòtans pou Ayisyen solidarize, e kòman li enpòtan nan moman difisil pou n gade ki solisyon nou ka pote. Li trè enpòtan tou lè epòk eleksyon pou n reflechi byen kilès nou pral vote (ki dosye kandida sa a? ki travay pozitif kandida a fè deja nan sosyete a? èske se yon kandida ki gen moral?).\nGen moun yo peye pou vote. Genyen yo bay yon kout kleren pou vote. Genyen ki vote pou yon plat manje… Donk li lè li tan pou Ayisyen aprann vote ak konsyans (pa pou enterè pèsonèl men pito pou enterè yon peyi, pa sou emosyon men pito apre refleksyon).\nPrezidan Obama fè yon kòmantè enpòtan, kote l di ke lidè nou chwazi pou dirije n, sa reflete karaktè yon nasyon. Se yon kòmantè ki enpòtan pou Ayisyen reflechi sou li, an tèm chwa lidè y ap fè pou dirije yo (lè n ap gade pa egzanp pèp k ap vote yon seri kandida vòlè, ki gen gang, ki nan gang, ki nan tout sòs, e ki san moral) sa reflete nivo moun k ap vote yo.\nAn konklizyon, panse a kote Ayiti ye jodiya, sa ou ka fè nan kapasite w oubyen an gwoup pou ede. Pa jis ret chita lè gen posiblite pou fè yon bagay ki ka benefisye lòt moun, e tout peyi a. Chak nan nou ka yon lidè (nan domèn pa nou), osilontan nou pran devan pou tanmen travay nou wè ki dwe fèt. Konsa, chak endividi dwe poze tèt yo sa a: kisa m fè ki pozitif deja pou ede Ayiti, komin mwen soti a, oubyen kominote kote m ap viv ladan an? Li pa janm two ta pou fè sa k bon. Panse a sa tou kòm yon devwa sivik, e patriyotik (kòm endividi ki konprann sitiyasyon Ayiti), e kijan ou ka fè pa fè pati de yon konbit pou chanjman.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Lazil, yon komin ki ka vin yon atraksyson touristik Ayiti", "text": "Komin Lazil … Premyèman, li enpòtan pou moun nan komin sa a lokalize tout sit touristik ki ladan. Dezyèmman, se ta amenajman yo (pou touris), travay ki dwe fèt ladan yo. Pa egzanp lè nou pran yon sodo kouwè Sous Goudèt.\nse yon atraksyon touristik ki ta dwe ka amenaje pou atire touris (nasyonal e entènasyonal). Gen travay ki bezwen fèt ladan, tèlke: kijan yo ka esplwate l pou konsève dlo sa a pou awoze tè, itilizasyon l pou jenere elektrisite, teknik pou al plen rezèvwa (an beton, ki ka konstwi) pou awoze tè nan zòn lan, wout vwatirab pou mennen touris ladan, e kote pou yo desann (motèl, guesthouse)… Tout ide sa yo kapab diskite sou yon fowòm, ak tout moun Lazil ki sou WhatsApp pou diskite anpil travay (an tèm panse, ak estrateji) pou devlopman komin sa a.\nAzilwa yo gaye (sitou sa ki nan dyaspora). Li enpòtan pou yo ta òganize yo, epi rete an kontak ak komin nan. Yon fwa yo òganize (espesyalman atravè rezo sosyal yo), y ap kapab debat tout ide ki an rapò ak devlopman komin nan, e panse a estrateji pou atenn objektif sa yo, enkli envestisman nan plizyè domèn, pou kreye opòtinite travay. Lè ou fè esperyans viv nan gran peyi (ou peyi devlope), ou gen yon ide jeneral (kijan yo esplwate tout bagay pou fè lajan)… Men nou wè gen jèn ki enterese pran bon direksyon nan kad devlopman Lazil, diferan de ansyen jenerasyon yo ki maton nan pale anpil. Donk nou ka twoke lide k ap ede nan sans sa a, sitou jèn sa yo k ap viv nan komin lan.\nAk avantaj wot teknoloji jodiya, anpil bagay ka fèt atravè kominikasyon long distans. Li enpòtan pou kreye fowòm ak tout Azilwa ki sou WhatsApp, facebook (espesyalman ak sa yo k ap viv nan dyaspora, ki gen plis aksè a wot teknoloji). Konsa, ide sa yo kapab diskite an lon e an laj... Anpil moun Lazil (ki nan dyaspora) sou WhastsApp deja, pou òganize yo, etan gwoup… Pa gade sou moun k ap pèdi tan pale met la. Depi nou wè gen yon travay nou ka fè pou ede, anbake n ladan. Pa konte sou Pòl, Jak, Pyè... Nou ka ede anpil ak ide, e dokimante anpil bagay sou Lazil… Yon fwa yo voye dokiman sou Lazil ban nou, atravè imel…\nBon depi gwoup jèn lazil oubyen kèk jèn lanse yon fowòm pou moun Lazil, sa pral yon bèl ide pou tout sa ki sou WhatsApp make objektif (bi) li, respè chak moun dwe genyen pou opinyon lòt, patisipasyon (aktif) tout moun. Si moun nan konekte, fò l ka patisipe nan deba /twoke lide...\nWout… Nou pa ka pale de devlopman Lazil, san pa gen devlopman wout k ap fèt… Se rezon sa a nou di ke li enpòtan pou gen yon fowòm atravè whatsApp ak plizyè moun Lazil pou debat sijè enpòtan sa yo… Yon fwa nou menm moun Lazil ka idantifye tout sit touristik yo nan tout seksyon riral Lazil, epi make yo nan yon kaye, Nou ka pataje yo ak yon fowòm moun Lazil, oubyen voye lis la bay imel nou, epi n ap ajoute yo nan dokiman nou pibliye gratis sou Lazil. Se konsa nou ka ede Lazil, gratis ti cheri ak ide, dokimante tout bagay sou komin sa a sou entènèt la.\nSou kesyon wout, nou menm ki nan komin Lazil dwe vini ak yon lis wout ki bezwen fèt, ki bezwen ouvri ak traktè (menm si yo pa asfalte). Donk otorite yo dwe travay sou sa, pou mande konkou pouvwa santral la (pou traktè fè travay la), pou ouvri tout wout Lazil ki enpòtan pou vayevyen komèsyal, e pou fasilite kominikasyon entèn.\nYon fwa wout presipal yo ouvri, enkli wout ki relye ak sit touristik yo (ki ka idantifye), sa pral pèmèt yon flo touris o nivo nasyonal /lokal, e menm entènasyonal (selon vizyon devlopman nou pou Lazil). Ankò, sa pa ka rive fèt san yon fowòm, kote moun ki sot Lazil pa ini yo, fè yon sèl vwa ak tout sa yo k ap viv nan dyaspora pou dakò sou sa, patisipe ladan pou twoke lide…\nPa egzanp, depi n leve tou piti, nou jwenn wout Mòn Oko a ki bay pwoblèm, li twò etwat. Li bezwen ouvri, dekwa 3 machin ka pase ladan san pwoblèm. Se yon wout enpòtan, pase li relye wout nasyonal sid ak Lazil. Yon fwa l ouvri, se nan kèk minit moun ka soti sou wout sid la, epi antre Lazil. Donk pa ka gen flo touris (pou brase ekonomi Ayiti, komin yo) san pa gen wout ki konekte tout sit touristik tout kote Ayiti, pou moun fè lajan…\nPolitisyen ki an fonksyon, moun ki pral nan kanpay (pou diferan pòs) dwe pale sou sa oubyen sa dwe enki nan kanpay yo. Bagay sa yo enpòtan pou reflechi sou yo, epi pou dyaspora a patisipe tou nan pwojè travay k ap fèt (si genyen), patikilyèman chak moun ki soti nan yon komin dwe panse kòman li ka ede komin sa a… Ayiti gen 145 komin, e 571 seksyon kominal. Yon fwa chak komin rive òganize yo ak moun nan komin sa yo (e sa yo ki nan dyaspora), travay ansanm ak otorite lokal yo (pou byennèt komin nan), n ap wè devlopman Ayiti, kijan li ka fèt pi rapid nan avantay tout Ayisyen.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "FOWÒM MOUN Lazil", "text": "Byenveni sou Fowòm Moun Lazil! Anpil Ayisyen k ap viv nan dyaspora pa bliye lakay nèt ale: yo voye transfè Ayiti tanzantan, yo telefone pou ret an kontak ak fanmi yo, yo vwayaje Ayiti (pou kèk ka tankou antèman, maryaj, maladi pou al ede), epi genyen ki ede nan kreye kèk òganizasyon pou ede zòn kote yo soti Ayiti. Malgre nan nòt anba yo nou ta plis santre sou moun ki orijinè komin Lazil, men nou rete kwè li kapab sèvi kòm modèl pou lòt zòn Ayiti tou, pou wè kijan yo menm ki nan manman peyi a (Ayiti) kapab regwoupe yo ak sa yo k ap viv nan dyaspora pou ede pwòp zòn pa yo.\nM ap salye tout moun Lazil, e tout zanmi ki konekte ak Lazil alawonnbadè. Yon kout chapo pou tout moun ki soti nan komin sa a, e ki fè yon bagay deja pou ede l (yon fason, yon lòt)! Mwen toujou di tout Ayisyen: se nou menm Ayisyen ki pi konnen pwoblèm Ayiti. Donk se nou menm ki pi kalifye pou ede solisyone yo (si nou vle travay ansanm, e si nou kwè nan tèt nou, nan sa nou ka fè).\t\nN ap viv nan yon epòk modèn, yon epòk wot teknoloji, e n ap gade aplikasyon sa an Ayiti. Malgre tout pwoblèm politik, e ekonomik Ayiti ap andire, wot teknoloji a rive la tou. Menm si nou (ki nan dyaspora) pa t gen tan viv tout pwoblèm Ayiti 30 dènyè yo, men yo gen fanmi ak pwòch Ayiti ki esperyanse yo.\nLè n ap gade telefòn selilè pa egzanp, kote kèlkeswa andwa n ta ye an Ayiti (jodiya), nan kèk segond nou kapab telefone yon moun ki yon lòt kote nan peyi a, e menm nan peyi etranje. Epi si nou gen aplikasyon WhatsApp, nou ka pale dirèk dirèk ak tout lòt moun ki gen menm aplikasyon an nan telefòn yo.\nAn gwo, nou pa reyèlman gen pwoblèm kominikasyon (o nivo teknik nan yon sans), pou n pa ta kominike (ant nou menm Ayisyen). Sepandann, nou kreye yon pwoblèm kominikasyon lè nou pa fè efò pou esplwate opòtinite teknoloji modèn ofri nou. Se yon kesyon nou kite ouvè pou tout moun panse a li.\nDonk pou nou menm, moun Lazil (Azilwa /Asilois(e), jounen jodiya, kèlkeswa kote n ta ye sou planèt latè, nou kapab kominike youn ak lòt, epi rasanble nou pou ede Lazil (enkli seksyon riral li yo). Gen anpil ti efò ki fèt deja men ann kontinye pou n eseye leve gwo defi yo ansanm.\nSi nou rive rasanble nou, epi rete an kontak, gen anpil posiblite pou n reyèlman ede komin Lazil, e eseye wè nan ki mezi nou kapab debouche sou wout kreyasyon enfrastrikti de baz yo. Wi, nou kapab! Men se sèlman si nou rasanble nou, gen yon sèl vwa (objektif) pou ede devlope Lazil ansanm, e nan avantay pèp Lazil la, ki plis nan bezwen.\nPa gen anyen ki fasil nan lavi si n pa eseye travay di, travay san souf, travay ansanm pou atenn yon objektif n ap pousuiv. Konsa, ann panse a kreye fowòm atravè WhatsApp, Facebook, imel (tout rezo sosyal yo) pou konekte youn ak lòt dekwa pou n twoke lide pou devlopman Lazil. Pami sijè yo, nou ka panse yo:\nAktivite nan Lazil; pwoblèm ki la depi lontan (e kisa k ka fèt pou ede solisyone yo); lekòl (ki tip lekòl ki genyen; ki pwoblèm y ap konfwonte; èske gen ase pwofesè prepare?; èske gen siminè pou prepare yo?; materyèl /founiti pou elèv; bibliyotèk (nasyonal) (èske genyen?); lopital (klinik, sant de sante); pwoblèm debwazman; pwojè rebwazman?; pwoblèm rivyè yo ap koze tout tan (e sa ki dwe fèt pou fouye yo, epi ba yo wout (kannale yo) dekwa pou pa kontinye fè ravay); mache (sitiyasyon mache yo); sistèm irigasyon (ki pa egziste); pui pou ta fouye pou ede ak irigasyon …\nSe jis kèk nan sijè (enpòtan) ki ka debat (an gwoup), epi wè sa k ka fèt (nan potansyèl nou) pou ede pote kèk solisyon… N ap panse kreye yon Anyè Moun Lazil sou entènèt la dekwa pou elaji rezo kontak moun zòn sa a (tout kote yo ta ye nan lemond).\nDonk, tout moun ki ta renmen non yo (# telefòn, imel, ralonj wèb) yo pibliye nan ànyè sa a, pa gen pwoblèm pou ajoute l, osilonton yo ban nou otorizasyon fè sa. Se la n ap rete. N ap swete ide sa yo kapab sansibilize tout moun Lazil (youn di lòt), e tout zanmi ki konekte ak Lazil pou pran avantay wot teknoloni ofri pou n travay nan modènizasyon Lazil. N ap tann kontribisyon tout moun (pou voye ban nou: dokiman, foto, entèvyou, kòmantè) pou ede anrichi ralonj wèb sa a. N ap di w byenveni! Patriyotikman, E. V.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Richès kiltirèl Ayiti: yon min ki poko esplwate", "text": "Sou kisa chèrchè, anseyan, ekriven, elèv ka ekri\npou esplwate richès kiltirèl Ayiti?\nSe yon tèz ki ta pi long pase rivyè Le Nil si\npou n ta devlope l an lon e an laj. Men se\nyon kesyon enpòtan ki ka oryante nou nan\nlòt direksyon pou n panse, e repanse a\nrichès kiltirèl Ayiti, ki, nan yon sans, poko\nvrèman esplwate.\nSe pa paske pa gen ekriven ayisyen, men\npetèt se do yon kesyon oryantasyon lè yo\nchwazi sa pou ekri, rechèch pou fè (ki ka\nyon obligasyon) san panse sou yon nesesite\npou ekri sou yon seri sijè kle, sijè de baz pou\nkite dèyè yon testaman pou jenerasyon ki\npoko wè solèy jodi, e pou ouvri plis fenèt\nnan kad rechèch, men ak fokis sou aspè\nkiltirèl peyi d Ayiti.\nApre yon seri (gwo) rechèch, tèz, atik kèk\nchèrchè (etranje kou natif) konn ekri sou\nAyiti, anpil fwa yo bliye esplwate tout richès\nkiltirèl peyi sa a (ak plim yo) pou pwofite\nekri sou sa (menm si se ta se kèk atik).\nLè n ap fè rechèch sou yon sijè, oubyen yon\ntèm an patikilye, nou vin apresye anpil fwa\ntout sa nou te ka jwenn ki ekri sou li. \nLontan, pou moun ki aletranje (ou menm\nan Ayiti) ki t ap ekri, fè rechèch sou lòt peyi\nou lòt kilti, sa te pi difisil pou yo paske fò\nyo ta al fouye atik (nan jounal, revi, liv) ki\npibliye pou ta wè sa yo di sou sijè a, epi\neseye jwenn kèk moun ki ta soti nan peyi\n/kilti sa a (pandan yo aletranje) pou ta\nentèvyoure yo. \nMen ak entènèt la jounen jodi, nenpòt kote\nnou ta ye nan lemonn, osi lontan moun\npibliye sou entènèt la (sou yon sijè\npatikilye), n ap gen aksè li piblikasyon\nelektwonik lan.\nSou ki tèm nou ka ekri (ki ta gen yon aspè\nkiltirèl, ki ta yon nesesite pou ekri sou li)? Se\nyon repons ki depan de chak moun ki vle\nekri, kisa yo vle ekri, e konnen enpòtans sa\ngenyen kòm yon èv imanitè (pou ede lòt\nmoun k ap ekri, sa k ap fè rechèch, oryante\nmoun pou ekri plis sou yon sijè espesyal\noubyen devlope l plis). \nDonk an jeneral, pa panse si ou ekri yon atik\nyon paj, de paj, twa paj li pa ta enpòtan. Se\npa longè sa nou ekri a ki pral fè yo pran nou\npou gwo ekriven, men pito esans, pwa li,\nkòman yon odyans pral entèprete l, se ki\nvalè l genyen pou odyans sa a… Konsa, nan\nmenm liy ide sa a, nou relve yon lis tèm pou\nmoun k ap ekri sou Ayiti ta gade, esplore,\ndevlope, ou al fè plis rechèch sou yo. Ann\ngade kèk ladan yo: \nBIMAN. Rad moun mete pou diferan\nokazyon, e.g, pou al lachas, legliz, lekòl\n(inifòm), nan antèman, nan fèt, nan klib\n(klèb, nayklib /nayklèb), nan maryaj\n/fyansay, nan plaj, nan pwomnad, nan\nrandevou (pou al flannen, pou al nan\nsinema, travay, nan biwo, nan jaden, nan\nfaktori, nan magazen, nan lari, elt.), vizite\nmoun ki gen mòtalite…].\nAKTIVITE JOU SAMDI. Se jou bese\nleve (jou moun pi okipe sitou nan gran vil\nyo)… \nAKTIVITE LEKÒL KA FÈ AK ELÈV\n(sitou jou vandredi). Nan aktivite sa yo, nou\nka mansyone tout sa lekòl te ka fè kòm\naktivite, aktivite ki te ka kreye pou ede elèv\n(elaji konesans yo) pou ede sosyete a\ndemen...\nPa egz: anseye yon metye kèlkonk, kijan pou\nitilize òdinatè (konpwoutè), enpòtans pou\nkonnen CPR (pou sekouri yon moun ki an\ndetrès, e ki bezwen premye swen); vizite\nlopital (pou pran konsyans pou konnen\napwopo plizyè maladi, e kijan moun ka\neseye evite yo); pran konsyans pou pwoteje\nsante Bondye ba yo;\npran konsyans pou fè prevansyon, konsyans\npou konprann moun enfim (bezwen yo, e\nkijan pou gen lacharite pou ede yo);\npatisipe nan plante pyebwa (pou ede nan pwojè\nrebwazman); pran konsyans pou gen pitye\npou ede moun ki malad; òganize pwomnad\n(sa yo ka aprann de yo); \nvizite lopital; vizite prizon (pou pran konsyans\nde sa yo pa dwe fè nan sosyete a dekwa pou\npa peye konsekans lan pita); vizite diferan zòn\nAyiti (pou espoze timoun yo a reyalite peyi\na, e pou pran konsyans pou aprann\nkontribye nan devlopman peyi yo olye y\naprann kontribye nan destriksyon l pito);\nvizite mize (dar, istorik… pou aprann apresye\nkontribisyon lòt moun nan diferan domèn);\nvizite Repiblik Dominikèn ou Sendomeng\n(pou bay elèv chans obsève /konpare de\npeyi sou plizyè aspè, chans pou al gade\nkòman bagay yo ye aletranje, e kòman yo\nfèt)… \nPou plis detay sou aktivite lekòl Ayiti ka fè\njou vandredi, nou envite w li atik sa a: Ayiti:\npou yon edikasyon pratik lè vandredi. E pou\nobsève peyi etranje ki pi pre Ayiti, nou\nenvite w li woman peyizan e istorik, Sezon\nsechrès Ayiti (ed., 2014).\nPou moun ki pale anglè ou ki pi alèz nan\nlang anglè k ap fè rechèch sou Ayiti, y ap\ngen aksè a vèsyon anglè a, Season of drought in\nHaiti (avan lontan), e pou moun ki pale\npanyòl, a vèsyon espayòl la (Temporada de\nsequia en Haiti).\nAKTIVITE PEYIZAN FÈ [e.g, anfèmen\n/poteke tè; angrese bèt pou vann (kabrit,\nkochon, poul, kòdenn (kodenn, kodèn,\ndend); ale nan gagè (gadyè), chatre bèt (chen,\nkochon), fè founo (founacho) pou bati kay;\nfouye manyòk, mazonbèl (mazounbèl), patat,\nyanm; fè gadinay bèt (tankou kabrit, kana,\nkochon, kòdenn, poul, zwa); fè kòve (konbit)\npou plante apre lapli tonbe, pou rekòlte\nmayi, pitimi, sekle (sakle) tè /jaden; siye bwa\n(pou fè planch, pou fè sèkèy, pou fè kofray\npou konstriksyon); \ntravay nan eskwad ou an ti gwoup, travay nan\njaden, travay tè dimwatye (asosye stè); vann\nbagay nan mache (jou mache nan zòn nan,\npote pwodui al vann nan mache); vann\njounen, vann kadè (bout kadè), travay\nasosye (ti gwoup, youn ede lòt) …\nANTÈMAN (lantèman). Tradisyon (lavil\n/andeyò); aktivite; koutmen zanmi /fanmi\nka bay, vwazen; planifikasyon; pran ponya\n/bay ponya (prete lajan ak gwo enterè);\nvann tè pou peye dèt antèman; akò ant\neritye avan tè a vann (pou evite hing-hang).\nDESANM. •5 desanm: debakman\nChristophe Colomb (1503) nan Hispaniola;\n•24 desanm: Nwèl (aspè relijye /kiltirèl\n/komèsyal /sosyal).\nDIMANCH PAK. (Aspè relijye /kiltirèl,\nselebrasyon, manje espesyal, aktivite).\nFÈT PATWONAL. (Aktivite).\nGAGÈ (gadyè) – aktite, distraksyon sitou\nan pwovens); arèn kote kòk (kalite, batay)\nap voye kout zepon. Moun parye (sou kòk\nyo) lajan sou yo.)…; enpòtans gagè genyen\npou Ayisyen, pou peyizan...; aktivite\nkomèsyal (machann ki vin vann jou\ngagè)…; swen (yo bay) kòk yo davans (ba\nyo mayi, dekreta yo, deplimen anba kou yo,\nmete sapatann pou yo, netwaye /file zepon\nyo, soufle tafya sou yo...).\nINIFÒM LEKÒL (abiman, obligasyon).\nPifò lekòl Ayiti (prive kou piblik) dwe gen\ninifòm. Anpil ladan yo pote inisyal lekòl la.\nSa idantifye apatenans elèv la a yon\nenstitisyon; si l gen yon pwoblèm nan lari, li\nfasil pou idantifye l (menm si l pa ta gen yon\nkatdidantite nasyonal obligatwa sou li).\nInifòm nan ka parèt yon prestij pou elèv la\n(lè l mete l) paske, otomatikman, li idantifye\napatenans elèv la a yon enstitisyon an\npatikilye. An menm tan tou, gen elèv ki ka\nkreye sèten prejije kont lòt (ki ta frekante\nlekòl ki pa tèlman gen gran renome).\nISTWA (Bwa Kayiman, Fò Jak & Aleksann,\nMilo, Plas Sentàn, Pon Wouj, Sansousi… se kèk\nlye istorik nou ka mansyone, lye pou elèv ta\ndwe vizite, epi ekri sou yo to).\nJANVYE. (1e Janvye: Joudlan; Fèt\nEndepandans. •2 Janvye: Jou Zansèt yo\n(fondatè nasyon an).. •6 Janvye : Epifani\n(aspè relijye).\nKANAVAL. (aktivite kiltirel, distraksyon)\nSelebre ant mwa fevriye /mas; bann, cha,\nchante, degizman, dekorasyon cha, gwoup\nmizisyen, rèn kanaval e abiman yo).\nLACHAS (Zwazo yo chase: kòdenn mawon,\npentad mawon, poul dlo (kanna mawon),\nranmye, toutrèl (katzèl, yon tip toutrèl),\nzòtolan (zantolan), zwa. Animal yo chase: chat\nmawon).\nLAGO KACHE (lajounen, leswa); lago lè\nlekòl bay rekreyasyon. Lago /bijou… lago \nfini, al kache (bouche). Lago nan dlo (ak\nmango; tire lobe; plonjon /pike…).\nLANMÒ ak ANTÈMAN (lantèman),\ntradisyon.\nLESIV (andeyò, nan sous /rivyè jou samdi,\nblayi pou tann rad, savon lave, zoranj si,\nbergamòt (beganmòt); lesiv pou lave rad\nyon defen apre lamò l.\nLYE ISTORIK (ak vizit gide, e.g: Akayè,\nBwa Kayiman (Bwa Kay Iman), Gonayiv (pou\nkisa), Machan, Vètyè…).\nMADIGRA (bann madigra, jou madigra,\nnon bann yo, madigra sal (an pwovens),\nselebrasyon madigra an pwovens) (aspè\nkiltirèl).\nMANJE ESPESYAL (epòk, zòn,\nespesyalite).\nMARYAJ /FYANSAY (mandasyon,\ndemann) nan vil, an pwovens, kijan sa fèt;\ntradisyon).\nME. 1e Me: Fèt Travay (aspè sosyal); •18\nMe: Fèt drapo (aspè kiltirèl /istorik), parad;\n•Jou Inivèsite; •23 Me: Fèt Souverènte\nNasyonal (jou ki dedye a prezidans repiblik\nla)\nNOVANM. •1e Novanm: Latousen; •2\nNovanm: Fèt Mò; •18 Novanm: Batay\nVertières (jou ki komemore viktwa twoup\nayisyen yo sou fòs fransè yo, 1803).\nOUT ((dawou, dout).). 1e out: Asonpsyon\n(vyèy) Mari (aspè relijye).\nPWOMNAD LEKÒL KA FÈ ATRAVÈ\nPEYI A. Nou ka di lekòl Ayiti poko fè sa,\ne yo ta dwe mete l obligatwa pou fè l pase\nsa fè pati enstriksyon sivik.\nSINEMA. Ale nan sinema (aktivite lavil,\naktivite nan kèk vil pwovens, distraksyon);\nfim ayisyen, fim etranje, fim kòbòy (jèn yo\nrenmen), fim dokimantè.\nSOUP JOUMOU PREMYE JANVYE\n(tradisyon, aspè kiltirèl).\nSEN VALANTEN. (14 fevriye). Fèt\nanmore (anmoure), anmòrèz (anmourèz).\nTOUPI (topi). Jwèt toupi, ti gason plis jwe\nl; diferan tip toupi).\nTRADISYON (Tout sa nou ka klase anba\ntèm sa a, sa nou pataje an komen kòm pèp).\nVEYE (swa avan antèman. Aktivite: bay\nblag, jwèt kat, (bezig, ti bourik, twa sèt),\n(jwèt) domino… Manje, bwason…\n(Tradisyon, aspè kiltirèl /relijye).\nDone pou rechèch ki an rapò ak: Antwopoloji Kiltirèl; Bazdone Kreyòl – Anglè pou rechèch;\nEdikasyon Ayisyen; Fèt (nasyonal, relijye, sosyal) Ayiti, Istwa Ayiti, Kilti Ayisyen; Kreyòl (zòn atlantik);\nKreyòl a baz fransè; Lang Ayisyen; Leksik Kreyòl; Materyèl Didaktik an kreyòl e anglè; Materyèl\nDidaktik pou Bileng Ayisyen; Rechèch sou (La)kilti /Tradisyon Ayisyen; Tradiksyon (kreyòl – anglè);\nTradisyon Ayisyen.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Kilès ki ta responsab pwoblèm Ayiti yo?", "text": "«18 Me, fèt drapo Ayiti». Olye nou pale de istwa bikolò (ble ak wouj) nou an ke istoryen pale de li deja, ann reflechi pito sou gwo kesyon sa a. Se yon kesyon ki ka parèt difisil pou kèk Ayisyen ta reponn, e an menm tan, youn ki fasil pou lòt ki konsyan de rasin pwoblèm sa yo.\nAyiti ap konfwonte pwoblèm depi swadizan «endepandans» li, ki date plis pase 200 ane, yon bagay kèk nan nou kapab ranvèse pou ta di ‘plis pase 200 ane depandans’ an tèm Ayisyen ki monte sou pouvwa e k ap pran desizyon kle pou ti peyi sa a.\nKòm Ayisyen, ki fèt e grandi Ayiti, mwen trè klè, e mwen toujou eseye klè paske kèk nan nou, Ayisyen, fè laviwonn dede ap jwe toutan kote nou blame «zòt» toutan pou prèske tout pwoblèm Ayiti olye pou n ta frape klou a dirèkteman nan tèt (oubyen atake pwoblèm yo dirèkteman nan rasin). Sètadi, Ayisyen, yo menm, ta responsab pou pwoblèm Ayiti, yon fason. Ankò, la a, nou konnen klèman ke nou refere a «sa yo ki sou pouvwa k ap pran desizyon kle pou peyi a». Men kòm endividi, èske nou menm nou pa ta dwe jwe patisyon pa nou tou? Nenpòt Ayisyen ki konsyan de reyalite Ayiti ta di «wi, nou dwe fè sa tou.\nYon fwa swadizan «lidè» sa yo, ki vle sèlman monte sou pouvwa pou tounen nouvo milyonè, pou fabrike «chèk zonbi» pou zanmi ak metrès yo epi achte chato nan Florida, ta vle chanje mantalite «restavèk» ak vòle yo a, nou pral wè gwo chanjman Ayiti. Nou ta di tou li lè li tan pou Ayisyen (nan tout nivo) sispann blame «zòt» pou sò (ou desten) Ayiti men pito, pou ta kòmanse blame pwòp tèt yo. Yo dwe kòmanse pran desizyon yo menm; yo dwe kòmanse kreye (nan tout nivo) sa nou pa genyen Ayiti. Pa egzanp, si ou se yon enjenyè, kisa ou fè? Kisa ou envante deja? Si ou pa fè anyen, sa vle di : edikasyon ou te resevwa, nan kèlkeswa inivèsite a, pa vle di anyen; diplòm ou te resevwa a pa gen oken valè. Si ou se yon pwofesè lekòl, yon pwofesè (nan) inivèsite, ki rechèch ou pibliye deja pou ede lekòl, etidyan, chèrchè (moun k ap fè rechèch) Ayiti? Si ou se yon depite, yon senatè, ki lwa ou ede pase (lachanm e nan sena a) ki kapab ede Ayiti? Si ou se yon òmdafè nan Kwabosal, kisa ou fè deja pou ede retire labou santi ki la depi plis pase san ane? Ou pake machin ou nan labou sa a oubyen bò labou sa a chak jou; nou konn sa paske se Pòtoprens nou rete; ou fè plizyè milye dola vèt la chak jou; ou manje la pandan w ap pran sant labou a, epi apre ou kondi al nan chato ou genyen nan banlye anwo Pòtoprens yo. Si ou se yon medsen, yon enfimyè, èske ou janm òganize «fwa medikal» nan nenpòt zòn Ayiti pou ede sa yo ki pa janm wè yon doktè oubyen ki pa gen aksè a swen sante? Si ou se yon pastè, èske se jis preche ou preche nan legliz ou a, kondi djip 4X4 (kat pa kat) ou a, pran tout kontak posib ak misyonè etranje pou jwenn ase lajan pou regle zafè ou, epi ou pa ede kominote ou a avèk fidèl ou yo k ap viv nan povrete? Donk, ou menm, pwofesyonèl, kisa ou fè ak edikasyon ou resevwa a? Pa jis kwoke diplòm ou yo nan panno salon lakay ou pou jis montre yo, jan pifò Ayisyen ta fè, dekwa pou fè lòt moun respekte yo paske yo te rive lwen lekòl.\nAyisyen, frè ak sè m yo, li lè li tan (pou) nou kòmanse kreye, nou menm (pou ede patri nou, Ayiti, toudabò). Li lè li tan (pou) nou fè sa ki bon pou avansman Ayiti, e pou byennèt tout Ayisyen. Mantalite nou se «ann rete tann zòt; y ap vin ede nou; y ap vin fè tout bagay pou nou». Eskize! ‘Zòt’ toujou an reta. Jis kòmanse fè, ou menm, sa ou kapab fè, epi fyè de sa. Si ‘zòt’ vle ede ou pi devan, pa gen pwoblèm. Jis fyè de sa ou fè, ou menm, paske se pwòp kreyasyon ou. Li lè li tan, nou menm Ayisyen, nou goumen kont mantalite kolonyal sa a ki di «nou pa ka fè sesi ou sela nou menm (ou pou kont nou); fò nou ret tann zòt pou ede nou». Mantalite sa a kontribye sèlman nan soudevlopman Ayiti cheri nou an.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Resèt pou kèk Pla Ayisyen", "text": "AKASAN. (A-K 100, ak farin mayi). (1) Met dlo bouyi, ajoute kanèl (epis dous). (2) Delye farin mayi a nan dlo frèt avan ou vide l nan dlo k ap bouyi a, epi brase l pou l pa fè boul. (3) Lè l prèske bon, vide esans, lèt (kanasyon, konsantre) ladan, ajoute ti po sitwon graje (si genyen); kontinye brase l epi desann nivo dife a «ba». [Note byen: si se akasan w ap fè ak mayi sèk, (a) Triye mayi a, lave l epi mete l tranpe (nan dlo frèt) depi lasware. (b) Mete l bouyi jiskaske l kwit (fann). (c) Blende l (ajoute nan dlo mayi ki t ap bouyi a pou blende l). (d) Koule l (nan paswa). (e) Remete l sou dife (ba); brase l epi lè l prèske bon, vide esans, lèt (kanasyon, konsantre) ladan.\nBANNANN GRAJE (banana). (1) Graje bannann nan, lè fini ajoute dlo epi mete l sou dife pou l bouyi; ajoute epis dous (patikilyèman, kanèl). (2) Lè l fin bouyi (ase), blende l (si l nesesè) epi koule l (nan paswa). (3) Remete l sou dife (ki ba). (4) Ajoute esans, lèt (kanasyon, kondanse, evapore) ak sik. [N.B: bannann graje ka sèvi ak pen pou dejene oubyen soupe]\nBLE. Kwit menm jan ak diri. [Note byen: pa lave ‘ble’ anpil pou l pa twò mou]. Ou ka fri tritri avè l. Gade kijan yo kwit ‘diri’.\nBOUYON. (1) Tranpe vyann nan dabò epi mete l bouyi. [Gade «Netwaye poul (volay, ak lòtvyann)» pou wè kòman yo tranpe vyann]. (2) Kale viv w ap met nan bouyon an (e.g, bannann [fran, miskèt, lachin], malanga, mazonbèl, pòmdetè, yanm). (3) Fri  viv yo nan vyann lan pou yo pran koulè (awoze yo tanzantan) epi brase yo pou yo pa boule. (4) Ajoute dlo, magi, bè, ti ji sitwon. (5) Ou ka met bòy (farin frans) ladan, ak legim tankou kreson, (z)epina, ak bon ti epis pou ba l gou. [Note byen: (a) «Bouyon blan» pa gen vyann ladan. (b) Gen moun ki pa met patat nan bouyon (pou l pa dous)]\nDIRI (ak fèy). (1) Lave legim nan byen epi fri yo (nan lwil cho ak andui [soupoudre] si genyen). (2) Mete yon ti dlo tou piti jis pou toufe legim nan [Note byen: Ou ka ajoute aran sò ladan (mete aran an tranpe dabò, retire po l, epi koupe l pa ti mòso pou mete nan lwil cho a]. (3) Mete dlo diri a bouyi epi mete diri (lave) a. (4) Goute l pou konn nivo sè l la; brase l epi kouvri l. (5) Tyeke nivo dife a («medyòm»), epi lè w prèt pou toufe l, bese nivo dife a sou «ba».\nDIRI (kole ak pwa sèk). (1) Chwazi pwa a (nwa, wouj, elt.). Lave l epi mete l bouyi; pa ajoute sèl; kite l bouyi jistan l kreve. (2) Mete lwil doliv cho pou fri epis. (3) Ajoute pwa a; brase l pou kèk minit epi ajoute dlo pou mete diri (lave) a. Ajoute ti sèl epi goute l apre kèk minit (pou verifye epis la ak nivo sèl la). Ajoute ji kokoye (si w genyen oubyen si w vle).\t\nDIRI (kole ak pwa vèt).  (1). Mete epis pile a (lay pile, pat tomat, epis melanje kouwè ‘seasoning’) a nan lwil cho epi kite l fri.  (2) Mete pwa vèt la, tomat rache, kawòt rache, epi ajoute ti sèl (si ou itilize sèl), ti lay pile, epis melanje (seasoning). (3) Kouvri chodyè a pou l fri (pou kèt minit). (4) Mete dlo diri a epi lè pwa a kwit, ajoute diri (lave a). [Note byen: 3 tas diri ka bay 6–7 moun manje]. (5) Pa mete anpil dlo nan diri a (pou l pa pat), espesyalman si w vle diri grennen. Goute l pou konnen nivo sèl la. Brase l epi kouvri l. (6) Tyeke l pou wè si l kreve, brase l (yon dènye fwa), ajoute ti lwil (si l nesesè), epi toufe l. [Nivo dife = «ba»].\nDIRI (blan). (1) Fri siv, zonyon, andui, soupoudre (si genyen). (2) Met dlo diri a bouyi; lave diri a epi mete l nan dlo k ap bouyi a.  (3) Pa brase l (twòp) pou l pa pat. (4) Pike l ak yon tèt louch, kiyè (si w vle l grennen). Pou gen yon ide ki valè dlo ou ka mete, pou 3 tas diri ou ka ajoute 4 vè dlo (anviwon). [Nivo dife = «medyòm» pandan diri a ap bouyi men lè ou toufe l, fò ou desann nivo dife sou «ba» pou l pa boule].\nDYONDYON (ji dyondyon pou mete nan diri). (1) Triye dyondyon an epi mete l tranpe (pou 30 minit ou plis) nan yon ti dlo. (2) Mete l bouyi ak dlo ki t ap tranpe l la. (3) Lè l fin bouyi pou kèk minit, blende l epi koule l nan paswa (pou pran ji a). (4) Fri pwa vèt la (nan lwil cho ak epis); ajoute ji dyondyon an ladan epi toufe l pou kèk minit. (5) Ajoute sou dlo (k ap bouyi) a epi mete diri a bouyi. (6) Brase l (anviwon 3 minit apre); pa brase diri a twòp si ou pa vle l pat. (7) Si se diri grennen ou vle, pike l ak pwent yon louch, ou pwent kiyè. (8) Tyeke nivo sèl la epi gade si pou ajoute ti dlo. (9) Lè dlo a prèt pou seche, brase dire a epi toufe l. [Nivo dife = «medyòm» pandan diri a ap bouyi men lè ou toufe l, desann nivo dife a sou «ba» pou l pa boule]\nEPIS BLENDE (epis Obama) pou konsève pou plis itilite). (1) Melanje ½ kiyè pèsi, ½ kiyè ten, 1–2 kiyè lwil doliv … 1 (yon) piman vèt (dous), 1 piman mi (dous), 1 piman pike, 1 tomat mi, 2 kiyè ji sitwon, 3 pake powo (anviwon 15 pye ou plis), 3 pake lay (anviwon 15 grenn ou plis), 4-5 grenn magi, 2 kiyè aksan (ou plis), ajoute ti sèl (si w manje sèl), jiwòf, pwav, epi blende yo. Pa mete dlo. Si l ta parèt twò epè, ajoute ti vinèg pou delye l. (2) Lè l fin blende, ou ka mete l nan yon bokal epi kite l nan frijidè. [Note byen: Avantay epis blende – ou pa bezwen pèdi tan prepare epis pou tranpe vyann chak lè ou ap prepare (nenpòt tip) vyann]\nFRITAY. (1) Kale viv yo (bannann, lam(veritab), patat) epi tranche yo. (2) Mete yo tranpe nan dlo sèl (pa twòp sèl). (3) Lage ti ji sitwon ak vinèg sou yo. (4) Mete yo bouyi nan lwil cho. (5) Yon fwa yo kwit, retire yo nan lwil cho a epi mete yo nan yon lòt veso pou yo degoute (grès) epi pou vin frèt (avan ou manje yo).\nFRI VYANN. Gade nòt sou fri vyann nan seksyon «Netwaye poul (volay, ak lòt vyann)» ak «Pwason» pou plis detay.\nKONSONMEN. Se fanmi «bouyon» men (pire) li pi epè. Li ka fèt ak pye kochon, pye bèf men pye bèf ap pran plis tan pou l bouyi (jistan l lage). (1) Lè w fin tranpe vyann ou vle a, mete l bouyi. (2) Lè l fin bouyi (jistan l lage), ou ka ajoute pat tomat epi awoze l (ak ti dlo) pandan kèk minit. (3) Ajoute viv yo (bannann, malanga, mazonbèl, pòmdetè, patat, yanm); ajoute (z)epina, kawòt, kreson – brase yo ak vyann nan pou yo pran koulè. (4) Toufe yo pou 5 minit (anviwon) nan yon ti dlo, epi ajoute dlo pou l bouyi. [Note byen: tyeke nivo epis ak nivo sèl la].\nLABOUYI. (1) Met dlo bouyi, epi ajoute kanèl (epis dous) ladan. (2) Delye farin lan nan dlo frèt (patikilyèman farin Frans) avan ou vide l nan dlo k ap bouyi a. (3) Brase l tanzantan (ak yon louch) pou l pa fè boul. (4) Ajoute lèt (kanasyon, evapore ou kondanse); kite yon ti dife anba l. [Note byen: (a) Pa janm kouvri labouyi pou l pa tounen. (b) Labouyi kapab sèvi ak pen pou dejene oswa soupe]\nLEGIM (vèt ou kri). (1) Netwaye epi lave yo byen. (2) Ajoute ti ji sitwon, vinèg (si genyen), yon ti lwil doliv (si ou vle), yon ti epis asizonnman (si ou pa gen vinegrèt), epi lage ti epis aksan sou li. Si w vle ajoute zaboka, kale l dabò epi koupe l pa ti mòso.\nLEGIM (kwit pou manje ak diri blan, mayi, viv elt.). (1) W ap bezwen: berejèn, chou, kawòt, kreson, militon, pwadchous (pwa chouk), pwatann … (2) Netwaye legim sa yo pou mete bouyi ansanm ak vyann tranpe (bèf, kabrit, kochon) ou chwazi a; ou ka ajoute krab, sirik tou. Si se vyann kabrit ou chwazi, ba l bon sitwon (oubyen zoranj si), vinèg (lè w ap netwaye l, lave l). [Note byen: ou gen chwa tou pou met vyann nan bouyi apa, legim yo apa. Pye bèf ak vyann kabrit pran plis tan pou bouyi; konsa gen moun ki prefere bouyi yo apa]. Li preferab pou ta mete yo bouyi nan yon bonm; mete vyann nan avan epi kouvri l ak legim (kri) yo. (3) Pa kite lè pase ladan; konsa, li preferab pou kouvri legim nan (byen kouvri) ak yon sachè plastik pou l pa rabi oubyen rèd. (4) Toufe yo (pa mete yo bouyi nan twòp dlo). Wouze yo tanzantan jiskaske yo bon. Vyann kabrit pran plis tan pou kwit (inè d tan ou plis); pike vyann nan ak yon fouchèt pou wè si l lage. (5) Lè legim nan bon, ou ka : a) Retire l pou mitonnen l apa (nan yon kaswòl, chodyè) pandan ou kite vyann nan ap kwit toujou sou ti dife. b) Ou ka mitonnen legim nan pandan l nan menm chodyè ak vyann nan (sou ti dife). (6) Mete ti lwil doliv, bè, pat tomat, magi (nan legim mitonnen an) pandan ou kite vyann nan sou (ti) dife ap pran koulè. (7) Mete legim mitonnen an nan chodyè ki sou dife a (pou kèk minit, epi brase l).\nMAKAWONI EGRATINE (o graten). (1) Mete makawoni an bouyi (pa nan anpil dlo pou l pa rèd); pa kite l bouyi twòp pou l pa kraze. Kite l bouyi pou anviwon 4, 5 minit. (2) Retire l sou dife, vide l nan yon paswa epi vide dlo frèt sou li (pou l pa kole). (3) Prepare pèsi, mayonèz, piman dous rache, piman vèt rache, ten (oubyen ajoute epis blende) fwomaj tèt mò, lèt kanasyon; kase yon ze epi bat li ak yon ti ji sitwon, ajoute yon kiyè lwil, 3 dan lay, yon ti zonyon (rache). (4) Prepare plato pou mete l; grese plato a (ak bè oswa lwil doliv) mete makawoni an nan plato a epi melanje l ak komodite yo. (5) Mete plato a nan fou [Nivo dife = medyòm, epi tyeke l jiskasle l kwit].\nMAYI (ak aran e tomat). (1) Tranpe aran an (nan dlo frèt). (2) Retire (gwo) po l, koupe l pa ti mòso. (3) Fri tomat (rache) oubyen pat tomat, epis (lay pile oubyen poud lay, magi,  powo) ak aran an. (4) Lè l fin fri, ajoute dlo mayi a; brase mayi a tanzantan (ak yon kiyè bwa, louch) pou l pa kole (fè boul). [Note byen: (a) Toujou lave sereyal kouwè mayi, ble, diri, pitimi avan ou mete l kwit]\nNETWAYE POUL (volay, ak lòt vyann). (1) Retire po poul la (si w pa vle l), grès yo, (gwo) tete yo (ki santi kri) pandan w ap dekape l. (2) Make l (ak yon kouto file) dekwa pou epis antre ladan. (3) Mete vyann lan nan yon kaswòl, chodyè oswa nan lòt veso epi simen ti sèl, lage vinèg ak ti ji sitwon sou li. (4) Fwote (mòso) sitwon oubyen zoranj si sou li; epi lave l ak dlo cho (ki t ap bouyi a). (5) Mete powo (1, 2 pye), 1 bò sitwon, ten, pèsi sèk bouyi nan yon chodyè (pandan w ap dekape vyann nan). (6) Mete vyann lave a nan yon chodyè, ajoute ti sèl (si ou itilize l), vinèg, ti ji sitwon (pou sant di a ale). (7) Repase sitwon oubyen zoranj si sou li (avan ou vide dlo ki t ap bouyi a sou li). (8) Vide dlo cho (ki t ap bouyi nan chodyè a) sou vyann (ki netwaye a). (9) Kite l nan dlo sa a pou yon 3 minit. (10) Retire l nan dlo cho a, mete l nan yon veso. [Sa aplike pou tout vyann, esepte pwason ak vyann kochon ki pa chode]. (11) Si ou pa gen epis blende deja, prepare epis kounyeya a (pile ten, pwav, lay (2 grenn), pèsi, jiwòf, 2 grenn magi, aksan, 1 piman dous vèt (ou mòso), yon ti piman pike (ou mòso), yon ti ragou (ki sanble pat tomat) oubyen ½ (mwatye) tomat (rache) epi brase yo); sekwe mòso vyann yo ansanm. (12) Toufe pou l la (itilize dlo ki t ap bouyi a). Li ka sou dife pou 1 (yon) èd tan (depan nivo dife a, e ki tip vyann). (13) Vire yo fas epi goute nivo sèl la. [Note byen: si ou vle fri vyann sa a (lè l fin bouyi): (a) Mete lwil cho sou dife a. (b) Retire vyann kwit la (sa ou vle fri a, epi mete l nan yon veso). (c) Apre grès la fin cho ase, mete mòso vyann yo ladan; vire yo bò. (d) Ajoute ti pat tomat (apre kèk minit) pou vyann nan pran koulè epi kite l kwit jis li bon. (e) Si w vle vyann nan sòs, prepare sòs la (ajoute pat tomat [2-3 kiyè], (ase) ragou (depan ki valè vyann). (d) Prepare sòs la (mete pat tomat (2-3 kiyè), (ase) ragou  (selon ki valè vyann). (f) Ajoute bè, zonyon (rache).\nPITMINI, BLE. Yo kwit menm jan ak diri; gade kijan yo kwit ‘diri’. [Note byen: lave mayi, pitimi, diri, ble avan ou kwit yo].\nPONCH. (ak ze, elt.). (1) Bat jòn ze. (2) Ajoute ti po sitwon graje, esans, wonm, fig, sik epi bat yo ansanm.\nPWASON. (1) Grate l pou retire ekay (kal) yo (ak yon kouto). Netwaye l ak sitwon oubyen zoranj si (fwote mòso sitwon oubyen zoranj si sou li e anndan li (pou fè sant di a ale). Pa met dlo cho sou pwason lè w ap netwaye l. (2) Ou ka ba li 3 dlo (pou l ka byen lave). (3) Tranpe li (nan epis blende), ajoute ti vinèg (si l nesesè). [Note byen: si ou pa gen epis blende (epis Obama), pile epis (kouwè lay, magi, powo, ten, ti mòso tomat oubyen pat tomat pou mete l tranpe)]. (4) Kite li tranpe pou yon 20 minit (ou plis). Si ou bezwen pwason fri, (a) Tranpe l dabò, kite l degoute epi pase li nan farin. (b) Mete l nan grès cho (apre ou fin pase l nan farin). [Nivo dife de = «medyòm» a «ba»]\nSEREYAL. Wè, ble, diri, mayi, pitimi (kijan yo kwit).\nSÒS ARAN. (1) Mete aran an tranpe (nan dlo frèt) pou anviwon 20 minit pou desale l. (2) Kale l pou anlve gwo po l (si se aran sò). (3) Pase sitwon ladan, mete vinèg sou li epi rense l nan dlo tyèd (apre kèk minit). (4) Fri epis (lay, powo oubyen siv). (5) Vide aran (rache a) nan epis la pou l fri. (6) Ajoute yon ti dlo (jis ase pou fè sòs la) ak 1 (yon) kiyè pat tomat. [Note byen: sòs aran kapab sèvi ak viv (kouwè bannann, pòmdetè, patat, mazonbèl, malanga, yanm, manyòk) oubyen ak mayi moulen (ak tomat) pou dejene]\nSÒS PWA (pwa sèk). (1) Triye pwa a, lave l, epi mete l bouyi (pa ajoute san sèl); mete 1 (yon) pye powo ladan, 2 grenn lay (pou ba l gou). Kite l bouyi jiskaske l kreve (fann). Ou ka ajoute kawòt (pa anpil) ak zepina pou bouyi ak pwa a. (2) Lè l kwit, retire l nan chodyè a pou blende l (ou ka blende l ak ti dlo ki t ap bouyi a). (3) Koule l nan paswa (apre ou fin blende l) epi remete sòs pwa a sou dife («medyòm» ou «ba»). (4) Si ou gen epis blende deja, ajoute ½ (mwatye) kiyè, ti bè, magi ak ji kokoye (o chwa). [Note byen: (a) Si se yon sòs pwa «epè» (pwès) ou «dlo» (klè) jis kontwole valè dlo (dlo) w ap ajoute (si dlo pwa ki t ap bouyi a pa sifi). (b) Pa janm kouvri sòs pwa (pandan l ap bouyi sou dife) pou l pa vin dlo. (c) Sòs pwa (sèk ou vèt) ka manje ak diri blan, elt.]\nTASO (kabrit, bèf).  (1) Netwaye vyann nan, tranpe l epi mete l (nan yon chodyè pou l) bouyi. (2) Pa kite vyann nan bouyi twòp. (3) Apre vyann nan fin bouyi, retire l sou dife. (4) Mete l nan lwil cho pou l fri (vire l bò pandan l ap fri (ajoute pat tomat si l bezwen) oubyen mete l nan fou pou l griye.\nTYAKA (tchaka).  (1) Triye mayi (an gren) sèk, pwa sèk la epi lave yo. (2) Netwaye pye kochon, epi tranpe l pou met bouyi ansanm ak mayi, pwa sèk la. (3) Lè l fin kwit, ajoute joumou. (4) Brase l (ak yon louch) pou l pa boule.\nNÒT: Remèsiman espesyal pou Jeannette Thomas («Man Dibo») pou kòmantè l yo. •Manje ayisyen ; Manje karibeyen; Manje kreyòl; Resèt ayisyen; Restoran ayisyen; Manje kreyòl ki sot Ayiti; Kizin karibeyen. Tèks sa a premye parèt sou entènèt nan dat 7 jen 2008. Chak lè gen bagay ki ajoute ladan oubyen ti edisyon ki ka merite fèt, dat edisyon anlè a ap fè ou konn sa. Pa ezite voye kòmantè ou oubyen resèt kèk lòt pla ou ta renmen nou ajoute epi n ap mansyone non ou tou pou ba ou kredi.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Swaf pou yon sosyete ayisyèn k ap fòme sitwayen l", "text": "(E. W. VEDRINE, 13 sept. 2005)\n\n\n\n«Respè youn lòt» se yon koze ki trè enpòtan nan kad pou fè Ayiti avanse sou tout pwen. An(n) Ayiti, nou leve nan yon sosyete kote «lekòl» pa fè yon seri travay pou drese ti Ayisyen depi piti. Si w bezwen yon ti pyebwa grandi tou dwat, se depi piti pou swen l pou sa.\n\nLè n al fè fouy sou tèm nan, nou wè sou Divalye (e petèt menm avan), nou wè Ayiti divize an 2 mòso: La République d'Haïti et la République de Port-au-Prince. Se yon koze nou konnen ki te parèt aklè an sou batistè Ayisyen, kote depi w pa t fèt Pòtoprens, enben ou pa t konsidere kòm sitaden , kòm kapitalis. Yo te prèt pou konsidere w kòm yon sitwayen dezyèm klas. Brip la a, nou gen tan wè yon baryè divizyon ki tabli e ki bay nesans a plizyè tip «prejije» nan sosyete ayisyèn nan.\n\nPwoblèm nan pi grav toujou, menm kan yon moun ta fèt nan yon ti bouk, yon seksyon riral ki apateni a yon komin enben moun k ap viv andedan komin sa a (kote lameri chita ansanm ak tout lòt aktivite enpòtan komin nan) ta konsidere sitwayen ki fèt nan seksyon riral la kòm moun andeyò, peyizan, mònye, nèg fèy, gwo soulye1. Nan Kapital peyi a menm,  bliye sa! Moun Pòtoprens ta konsidere tout moun ki pa fèt Pòtoprens kòm moun pwovens (ki ta sanble yon efemis2 pou di: moun andeyò, peyizan) e anpil fwa, nou gen tan konn kisa sa enplike (pejorativman).\n\nDonk, an gwo, lè nou gade pwoblèm Ayiti nou ka di pwoblèm yo soti depi anlè desann. Sètadi, yo pran sous yo nan moun k ap dirije, yo pran sous yo nan lekòl. Poukisa nou lonje dwèt jouda n sou moun k ap dirije? Sa a se yon bèl kesyon moun tilandeng ka poze e repons lan senp: yo gen pouvwa (vle l ou pa). Sa k enpòtan pou n gade anba etikèt «pouvwa» sa a, se konsekans oubyen enfliyans li pi devan. Sètadi gen tras yon modèl , yon machawuiv ki pa t bon e ke lòt jenerasyon annapre vin eritye.\n\nLè n di moun k ap dirije tou, nou pa rete senpleman nan kad «pouvwa politik» (kòm plizyè moun ta premye remake), men moun ki gen yon pouvwa kèlkonk, ki alatèt yon enstitisyon, yon asosyasyon, òganizasyon kèlkonk byenke endirèkteman, anpil ta gen tan vize gouvènman ak lekòl. Pa gen pwoblèm nonplis si sa antre nan lespri yo an premye.\n\nGouvènman an enpòtan antèm «kontwòl» li sou divès branch ki sou lobedyans leta e «lekòl» la enpòtan tou etan youn nan manman enstitisyon ki la pou l fòme. Men malerezman, anpil fwa lè nou gade pwoblèm yo an gwo, pwoblèm moun ki pase lekòl Ayiti bay (paske se plis moun ki pase lekòl ki mete Ayiti nan enpas kote l ye jounen jodiya men pa moun analfabèt yo) se yon bann ak yon pakèt. Donk kòm rezilta, nou ka di: tip lekòl ki egziste Ayiti yo, an majorite, yo plis «defòme» sitwayen olye yo ta «fòme».\n\nDiskisyon nou toujou rete nan kad filyè manman sijè a. Li enposib nan diskisyon sa a pou nou ta kite lakay (fwaye a) kòm youn nan manman enstitisyon pou levasyon. Globalman lè n di «lekòl», nou lonje dwèt jouda n sou yon enstitisyon kote moun aprann. Donk nou vin wè «fwaye» (kote timoun nan leve) ta premye lekòl li. Nou te ka mete antouraj (vwazinaj kote l ap viv la) kòm dezyèm lekòl li epi lekòl (manman enstisyon ki ta dwe fòme l la) kòm twazyèm antouraj li (ou twazyèm lekòl li).\n\nNan premye anviwonnman an, fwaye, nou lonje dwèt jouda n ankò sou tèm «modèl» la. Pwovèb kreyòl la di nou: Joumou pa donnen kalbas; Ti rat pa fèt san ke. Biyolojikman, lè n antre nan semantik (sans) pwovèb la, nou wè yon kòd jenetik oubyen nou te ka di tou (ak yon lòt pawoli), Ti kochon ti san � toujou nan yon sans pou n fè wè modèl ke timoun nan kopye sou li. Pa egzanp, si papa l se yon gwògmann k ap kale manman l pou ti krik ti krak enben chans pou li menm pa ta bat lòt fanm pi devan lè l vin gran se yon bagay ki minim. Depi piti, si papa l ak manman l anseye l pou l di moun ki pi gran pase l bonjou tonton, bonjou matant enben sa rete ankre nan tèt li lè l vin gran. Si paran l anseye l pou l retire chapo nan tèt li lè l ap salye grandèt oubyen lè l antre nan yon kay enben, sa tounen yon koutim pou li lè l gran, e tout lòt koutim ki ta gen pou wè avèk respè pou moun, pou grandèt (tèlke pa egzanp: tande lè grandèt pale [ konsèy yo se boul lò ], tande lè y ap pale [pa koupe pawòl nan bouch yo], respekte yo elatriye� Tout sa antre nan kad sajès ki bon pou timoun nan lè l ap grandi.\n\nNou mansyone vwazinay kòm dezyèm antouraj ki ka gen yon enfliyans kèlkonk sou levasyon timoun nan. Wi, li enpòtan pou n fè remak sa a kote enfliyans sa a li menm, kapab pozitif ou negatif. Nan fouy nou, lè n antre nan pawòl filòzòf kouwè Jean-Jacques Rousseau, misye di nou ke lòm fèt ak tout bonte l men se sosyete a ki kowonpi l. Misye pa manti paske la a, nou kapab foure vwazinay, lekòl� kòm kèk engredyan ki konpozan yon sosyete kote timoun nan leve (andotretèm, si vwazinaj kote timoun nan ap viv la chaje ak koripsyon, enben chans pou timoun sa a pa vin kowonpi lè l gran se yon bagay ki minim. Si lekòl sa a kote timoun nan al pran fòmasyon se defòme l ap defòme, enben chans pou elèv sa a pa defòme pi devan, minim).\n\nAn gwo, nou toujou ap lonje dwèt jouda n sou mo ki rele «modèl» la, pase se yon miwa ke moun ki manm sosyete a ap gade ladan. E byen avan, nou te lonje dwèt jouda n sou enpòtans fwaye timoun (si l degrenn goch ou pa, epi repèkisyon ou enfliyans sa ka genyen nan levasyon timoun nan). An rezime, se tout yon kòd jenetik sosyal nou kapab wè ki prevwa konpòtman yon endividi nan sosyete l ap viv la.\n\nnòt\nAnpil fwa, tèm sa yo ta itilize kòm tèm pejoratif. Nou dwe pran prekosyon lè n ap itilize yo dekwa pou n pa fwase pèsonn.\nYon figi retorik ki sèvi pou evite britalite yon mo. (Wè Gramè Kreyòl Védrine pou plis detay sou figi retorik.", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Wyclef Jean ap chèche yon solisyon lapè pou Ayiti atravè dyalòg", "text": "E. W. VEDRINE\n\n5 novanm 2004\n\nWyclef\nJean Wyclef. Son Site.\n\nÉcoutez Gonaives Haïti\n\nSe yon bèl ide Wyclef ap eseye fè yon bagay kòm yon gran vedèt Ayisyen-Ameriken trè koni nan monn mizik la o nivo entènasyonal kote l ap eseye pale ak diferan gwoup epi wè kijan li kapab konekte yo. Men li dwe konnen ke chak ti gwoup an(n) Ayiti (ke l te biznismann, pouchis, dilè dwòg, sòlda demobilize, gang, politisyen, entelektyèl, ak manm elit kowonpi nou an) gen enterè patikilye yo ki trè lwen de ede solisyone pwoblèm Ayiti.\nPa egzanp, lè nou gade diferan pati politik sou teren an (plis pase 20), e lòt gwoup ki bay tèt yo yon nimewo idantite, yo pa t gen okenn ajennda pou Ayiti (ni avan ni aprè 29 fevriye 2004) ke eslogan: ARISTID DWE ALE!  E kòm nou konnen, ansyen prèt la renmen pouvwa kote l santi l tankou yon wa sou twòn li. Donk, li depan de Ayisyen si yo vle vrèmanvre vin ak yon solisyon ki kapab benefisye peyi a.\n\nSi nou fran ak nou tèt e san patipri, OKIPASYON (twazyèm nan kounyeya e youn ki vizib) pa solisyon pèp ayisyen bezwen e kèlkilanswa moun ki ta eli prezidan Etazini nan dat 2 novanm 2004 pa t ap solisyon an nonplis pou konjonkti politik aktyèl la Ayiti. Li klè kou jou nan sa m li sou diferan fowòm ke gen Ayisyen pro-Bush, ak sa ki pro-Kerry (kit yo rete Ayiti ou nan dyaspora a). Sa yo ki pro-Bush t ap swete Bush reeli, yon fason pou kite Aristid nan kanpe lwen e pami sa yo ki pro-Kerry, yo t ap swete Kerry eli e petèt (ou pa janm konnen kote dlo soti l antre nan bwa joumou) li ta ka jwe wòl yon «dezyèm Bill Clinton» pou voye Aristide tounen Ayiti e delaetan, sa l fè l fè. Men kesyon enpòtan an se: ÈSKE SA TA YON NO! UVO KÒMANSMAN POU AYITI (lè l gen plis pase 20 deja)? De mèm, Aristid te gen ase tan pou l te pwouve tèt li kòm lidè paske Lavalas yo te gen pouvwa absoli de 1994 (oktòb) - 2004 (fevriye) – ann di l konsa paske koudeta 1991 lame a te fè vin estope tout bagay; sa te bay nesans tou a pi move anbago nan istwa peyi a (soti 1991 pou rive 1994). Men Ayisyen (kit se lidè oubyen senp sitwayen) pa kapab kontinye blame zòt pou sò Ayiti – pa e.g, lè yo pa t jwenn sipò finansyè konplè aprè Preval vin sou pouvwa an 1996 oubyen aprè Aristide vin sou pouvwa an 2001). Klèman, sèten peyi etranje pa t vle ede Ayiti pandan epòk sa yo, e patikilyèman pou pwoblèm nan eleksyon lejislatif yo (ke kèk Ayisyen ka wè kòm YON BWALONG POU APRANN DEVLOPE LIDÈCHIP ) e peyi sa yo benefisye de pwoblèm Ayiti an menm tan, men nou pa ka kontinye blame yo lè nou bliye pwòp responsablite nou vizavi manman peyi a.\n\nAn palan de «dyalòg», kesyon nou ka poze se: ÈSKE DYALÒG PAMI AYISYEN (ki gen diferan enterè) ka pote fri? Men TOUJOU GEN YON SÒTI si Ayisyen ka chita ansanm bò tab la epi mete tout diferans yo de kote dekwa pou fikse rega yo sou YON PEYI . Pou fè sa, chak grenn Ayisyen dwe konsyan de REYALITE AYISYÈN NAN epi deside kibò yo vle ale (annaryè oubyen annavan).\n\nTE GEN DYALÒG (si nou vle retounen nan listwa avan fevriye 2004) ant Aristid e swadizan «opozisyon an», (li pi bon pou n ta di «Konvèjans» - kit yo kwè Aristide te serye ou pa). Men Konvèjans te SÈLMAN vle pou l kite pouvwa. Li enpòtan pou n mansyone ke se tout yon kesyon ki ta pran rasin li nan rezilta ELEKSYON LEJISLATIF ME 2000 YO . Sou presyon tòp ofisyèl gouvènman an, Leon Manus yon avoka ki gen 84 lane e ki te tyèmann kolèj elektoral la, te oblije pran egzil san bat je dekwa pou te pwoteje lavi l. «Anbasad yo nan Pòtoprens te repo! nn a menas lanmò kont Leon Manus kote yo te voye yon elikoptè vin pran l pou mennen l an(n) egzil.» (tradiksyon kreyòl yon sitasyon Christopher G. Fauntroy, 2000).\n\nLè peyi a t ap travèse pwoblèm entèn ivè 2003 epi presyon nan men kominote entènasyonal la t ap monte lesyèl, Aristide te ka senpman DEMISYONE OFISYÈLMAN (kòm jès) epi yo t ap ba l kredi pou sa. Verite a sèke li vin tounen politisyen ki pi popilè Ayiti (vle l ou pa) epi l kwè nan popilarite l dekwa pou l ta ret fin acheve manda l. Sa, nan yon sans, bloke chemen espwa pou anpil lòt politisyen ki aswafe pouvwa pou ta vin fè kou pa yo pi devan. Yo ta fè nenpòt bagay pou desann li paske yo pè pou pati Lavalas la pa rete sou pouvwa pou tout tan (lè yon gwo pousantaj moun nan popilasyon an sipòte Aristide) byenke yo t ap toujou pase atravè pwosesis elektoral. Aristide li menm, ta fè tou nenpòt bagay pou l kenbe pouvwa a jiskaske l fini manda l. Donk, klèma! n batay la se youn ki pou POUVW A . Men ankò, kesyon nou ka poze se: Pouvwa pou fè kisa? Pouvwa pou travay pou chanjman peyi a bezwen? Pouvwa pou bay tout moun manje? Pouvwa pou jete baz enfrastriktirèl peyi a bezwen? Pouvwa pou emèjans bonjan lidèchip? Pouvwa pou jere enterè pèsonèl pi byen? … Yon dal ak yon pakèt kesyon nou te ka kontinye poze e ki gen pou wè ak LIT POUVWA AN(N) AYITI .", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Relijyon ak eksplwatasyon sa k pi ba yo", "text": "(E. W. VEDRINE, 9 out 2005)\n\nVierge noire\nLa vierge noire par Gabriel ALIX. Source.\nSenk syèk de sa, Ewopeyen itilize «relijyon» kòm yon zouti k ale ansanm ak kolonizasyon e avèk komès esklav yo.\n\nAnpil nan nou pa gen anyen kont okenn relijyon an patikilye si n ap viv an(n) Amerik kote nou gen «libète relijyon». Men kèk vrè kritik ta agimante ke l te itilize yon fason pou pasifye (fè dòmi) pèp kolonize ak esklav afriken yo. Pa konsekan, èske l te jis fason yo te itilize non Bondye? Lè nou li liv Egzòd (Chapit 20, vèsè 7), li di: «Yo pa dwe pran non Bondye an ven».\n\nLè n gade enfliyans krisyanis pandan epòk kolonyal yo, mwen pa kwè Legliz Katolik janm kondane atwosite an mas ki komèt kont Amerikiken natifnatal (Endyen yo) ak esklav afriken yo. Èske y ap jann parèt lajistis pou krim atwòs sa yo kont limanite? Bondye sèlman ki konnen.\n\nLè nou li yon swadizan figi relijye kouwè pè Las Casas (nan istwa Karayib), «Pwotektè Endyen», li konvenk Espay (pandan epòk kolonyal) pou ranplase travay fòse yo te bay Endyen pa moun nwa ki sot Afrik. Andotretèm, yo te konsidere moun nwa kòm bèt, epi yo pa t kwè yo te gen yon nanm1. Li pa fasil pou moun ki pa nwa pou ta santi yo tankou nou (nan sans kote nou soti e kijan nou santi n lè n voye je gade epòk sa yo). Apati la a, kòm lektè Bib la, nou kapab poze kesyon sa a: Èske Bib la rasis e etnosantrik oubyen esplwatè sa yo k ap itilize l (nan move kondisyon) pou jistifye travay malonnèt yo?\n\nAnpil nan nou li apwopo epòk enkizisyon2 an(n) Ewòp, sa Jwif ak Mizilman pase (patikilyèman nan peyi Espay) e wòl Legliz Katolik jwe nan sa. Mwen mansyone nan kèk kòmantè m yo «rasis» kont Jwif ki t ap viv an(n) Espay (an palan de Sephardics yo). Lè n gade atwosite Legliz Katolik nan kontinan Ameriken an, te gen ka kote yo boule Ameriken natifnatal ki pa t vle konvèti nan katolik, lè yo obsève konpòtman kriyèl conquistadores yo ki te di se katolik yo ye e ki li Bib la, epi youn nan dis kòmandman yo di «ou pa dwe touye»3.\n\nTe genyen e genyen toujou yon dal «fo misyonè» nan lemonn (ki vle enpoze yon relijyon patikilye pou kèk bi byen presi). Mwen pa vle lonje dwèt sou okenn, men li trè klè ke lè w vwayaje an(n) Ewòp ou pa pral wè moun sa yo anvayi ri ak vwazinay ewopeyen yo menm jan sa fèt nan peyi tyèmonn yo. Nou gen anpil dout ke w ap jwenn yo an Frans oubyen nan nenpòt swadizan «peyi sivilize».\n\nAn palan de «relijyon», li enpòtan pou mansyone «espirityalite». Mo sa a gen pou wè ak kijan endividi a montre l zele nan nenpòt sa l ap fè; andotretèm, se fondèt kwayans nan sa l ap fè a (ke l bon ou mal nan zye nou). Kèk moun ki vle pase fo misyonè blan yo nan tenten di: «Blan yo ban nou Bib la epi yo pran tout sa n te genyen». Bon, pa gen dout sa fèt an(n) Afrik ak nan anpil lòt andwa sou planèt la. An menm tan, mwen p ap di ke moun pa dwe kwè nan pawòl Bondye men yo dwe fèt atansyon ak disip dyab k ap blasfème non sakre Bondye, kote y ap itilize pawòl sakre pou esplwate pòv ki nan peyi tyèmonn yo epi kite yo nan (yon) esklavay (mantal).\n\nAnpil kolon te itilize krisyanis (nan move fason) pou te ka «pasifye» pèp kolonize ak esklav afriken yo. Youn nan liv mwen ta rekòmande pou li nan sans sa a se: Viv Bondye, Aba Relijyon konpatriyòt Jafrikayiti ekri. Nan liv sa a, otè a vle souke tradisyonèlman fason yo pran espirityalite ak lafwa epi reklame a nouvo yon domèn li ki domine pa sa yo ki itilize relijyon òganize pou divize4 .\n\nPou konkli, nou pa dwe fòse moun konvèti nan yon relijyon (si nou se vrè disip) men preche pito sa ke nou kwè ladan l lan, tankou se semans n ap fè kote n voye yo tout kote e kèk ladan va jèmen. Anfèt, vrè disip dwe montre sajès nan sa y ap preche e konsa, yo kapab rive rale moun dèyè yo. Nou poko janm li oken dosye nan Nouvo Testaman an kote Jezi te bat, boule, esplwate moun nan anseyman l yo. Tout sa nou wè nan Seyè a se sajès ak lanmou.\n\nNÒT:\nVEDRINE, Emmanuel W. «El debate entre Las Casas y Sepulveda». University of Rhode Island . 1990\nINQUISITION - «Enkizisyon Espayòl la se te youn ki te an vigè nan peyi Espay sou kontwòl wa Espay yo. Enkizisyon sa a se te rezilta rekonkèt peyi Espay nan men Mizilman yo, e tout lwa pou konvèti Jwif Espayòl ak Mizilman nan krisyanis. Enkizisyon an te yon zouti enpòtan pou mete aksan sou �limpieza de sangre' (Netwayaj San) kont desandan Jwif oubyen Mizilman ki konvèti»\n«Kòmandman �ou pa dwe tiye' (Egzòd 20:13; Detewonòm 5:17), pi konprann nan sans pou ta siyifi «ou pa dwe tiye moun», anpil tradiksyon modèn Bib la mete l konsa. Selon Bib la, se pa tout tiye ki kaba yon vi (ki omosid). Omosid se lè ou kaba lavi yon moun ilegalman. Kòmandman ki di pa tiye a, li aplike a moun; li pa aplike a bèt oubyen plant ki sèvi pou manje. Bondye bay lòm bèt pou itilizasyon l (Jenèz 1:26-30; 9:1-4). Men, sa pa vle di pou otan ke lòm gen otorite pou l maltrete bèt ak anviwonnman an (Jenèz 2:15; Detewonòm 22:6-7; 25:4; Provèb 12:10)»\nSTEVENS, Brian. «No to Organized Religion, It's Spirit that Counts». Haitian Times . May 2000.\nboule", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "ÈSKE W SE YON AYISYEN KI FYÈ ?", "text": "Si nou menm, Ayisyen, nou reyèlman vle ede Ayiti epi wè yon lòt Ayiti, se yon bagay ki mande SAKRIFIS. Nou DWE kwè ladan epi eseye fè maksimòm sa nou kapab ak tout kè nou, nanm nou. Nou wè deja anpil lidè ak pati politik ki pa reyisi. Se pa paske yo pa t janm gen resous peyi a bezwen, e pafwa ou ka mande: kisa k pa mache? kisa k pa mache ak Ayiti? poukisa nasyon sa a pa reyisi? … tout yon seri kesyon ki ka travèse lespri w. Bon, premye bagay pou fè se: GADE TÈT OU nan yon glas. M pa gen dout ke PESONN pafè, nou ka eseye vin pafè e se pou rezon sa a nou pa zanj, sinon nou pa t ap soufri sou planèt sa a. Donk se tout yon pwosesis pou chanje MANTALITE KONPLÈKS AYISYEN an, youn ki resevwa yon lavaj sèvo depi plizyè syèk.\n\nM ap eseye devlope yon apresyasyon pou Ayiti nan modèl defen paran mwen te kite dèyè, tout yon eritaj (lanmou, apresyasyon, respè pou tout moun ak sajès). Ak 28 lane esperyans mwen depi m ap vwayaje aletranje (nan diferan kontinan ak peyi), mwen aprann anpil e fò w gen kran pou di: MWEN SE AYISYEN (akoz fason negatif yo wè Ayisyen nan lemonn – san fè distenksyon klas sosyal yo apateni oubyen nivo edikasyon yo, se menm kout baton an).\n\nMEN ou konn yon bagay? Moun GEN RESPÈ pou ou lè ou fyè de kilès ou ye, lè ou fyè de kilti w, lè ou konnen fè (reyalite) sou peyi w, lè ou renmen pèp ou (rich kou pòv), lè ou fyè de gwoup etnik ou apateni, e anpil fwa w ap santi ou se yon anbasadè ki reprezante peyi w.\n\nSa fè anpil lapenn pou wè jan sosyete ayisyèn nan divize depi endepandans Ayiti epi menm mantalite kolonyal la toujou prezan nan venteyinyèm syèk la, men gen espwa pou chanje bagay yo e espwa sa a se nan MWEN ak OU li ye, sèlman lè nou pran konsyans de reyalite nou, sèlman lè nou asepte laverite e sèlman lè nou ka mete tout diferans de kote pou n ka travay ansanm pou YON PEYI, yon manman ki te akouche nou tout.\n\nE. W. Védrine", "description": null, "domain": "poetry-site", "date": "2025-11-10 23:28:24", "url": null, "image_url": null}
{"title": "Potomitan - Konsyantize Motive Chanje", "text": "Konsyantize Motive Chanje Emmanuel W. Védrine  Photo E. W. Vedrine Creole Project 19 jen 2019 Avan n antre nan refleksyon nou pou jodiya, n  ap mande w pandan ou gen tan lib, ale online (sou entenèt la) pou jete yon koudèy sou devlopman  peyi Rwanda (an Afrik), 20 ane apre jenosid ki ravaje peyi sa a. Men yo  reyalize fò yo padone youn lòt, epi  travay ansanm pou byennèt peyi yo. Lemond antye, jodiya, gen anpil pou aprann  nan lidèchip prezidan Paul Kagame ,  ki gen yon vizyon pou peyi sa a pa fè bak men pito avan. Filozofi yo se grès kochon kwit kochon , e travay an konbit . Hèn ak egoyis jwe yon gran wòl nan soudevlopman Ayiti . Gen Ayisyen nan dyaspora ki fatige tande pale de  Ayiti. Gen kritik  etranje ki ta konsidere l kòm basket case (ka fatra, yon bagay pou jete nan fatra). Se toujou bagay negatif y ap tande, y ap wè nan televizyon, nan videyo, sou facebook sou Ayiti. Pa egzanp: Lidèchip vole gagè; nou pa konn egzatteman kilès k ap  gouvène. Ayiti vin tankou yon bato ki nan fon lamè san kaptenn. Li pa fasil pou naje pou soti (lè w pa wè kote w ye,  lè w pa ka naje, lè w pa gen senti sovtaj, lè w pa konn nan ki direksyon reken  ye). Anpil  konpatriyòt trè desi de avni Ayiti de sa yo te espere apre 7 fevriye 1986 . Anpil politisyen pale de dyalòg nasyonal avan. Apre sa, Jeneral Petro-Caribe monte sou sèn politik la. Tout Ayisyen ap pale de  misye, epi yo antre nan dans petwo san kòd nan men. Gen gwoup Potestan ki pale de joune de priyè pou Bondye delivre Ayiti chak kou gen yon kriz. Chak kandida , pou kèlkeswa pòs la, toujou  fè yon dal pwomès pandan kanpay yo. Se tankou yon bèl fanm anpil nèg ap file. Men  depi yo fin monte sou pouvwa ( prezidan , senatè , depite , majistra ), si w  ta mande yo sa k pase pwomès sa yo,  yo ta di w sa Kasayòl te di bèf la . Jenès di l pa wè avni l nan makrèl , pito l pran chans li Chili. Opozisyon menm chante yon sèl  chanson, « Opoze a tout sa k bon pou  devlopman Ayiti ». Chak Doktè Fèy rale posyon yo nan dyakout Kouzen Zaka pou  preskri Kòmè Ayiti Cheri Toma yon remèd pou maladi l ap soufri depi digdantan.  Men youn nan gwoup sa yo pa dakò sou yon kanpay konsyantizasyon , motivasyon , chanjman . Twa potomitan sa yo  se lyen pou may devlopman Ayiti. Sa  mande disiplin pou yo mache. An rezime, se yon travay kolektif ki dwe fèt  lè nou vize yon peyi, yon komin, yon kominote. [Ribrik: Edike  Ayisyen Ayiti, e Ayisyen Dyaspora | Session: Educating Haitians in Haiti and Haitians in Diaspora ] Egoyis: yon viris k ap detwi kominote ayisyen . E. W. Védrine. Kisa pati politik Ayiti yo kontribye nan devlopman l? . E. W. Védrine. Refleksyon  sou 2019 33 ane apre Rejim Duvalier a tonbe . E. W. Védrine. Seyans oryantasyon pou ede  jèn Ayisyen Ayiti wè klè . E. W. Védrine. So many political parties, so little progress . E. W. Védrine.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:31", "url": "https://www.potomitan.info/vedrine/konsyantize.php", "image_url": null}
{"title": "Potomitan - Seyans Oryantasyon pou ede Jèn Ayisyen Ayiti wè klè", "text": "Seyans Oryantasyon pou ede  Jèn Ayisyen Ayiti wè klè Emmanuel  W. Védrine 24 Mas  2019  Foto: Koutwazi Tinèg Lazil Apre w fin li atik sa a, gen  yon seksyon Kesyon e Konpreyansyon (20 kesyon sou li pou tigaye panse kritik). Sa pral ede enstriktè, oubyen  (gwoup) moun k ap fè konferans /atelye sou sijè a. Nan seksyon «Nòt : Note»,  gen tit yon gwoup atik ki ajoute (kòm  materyèl /resous) pou gade, dekwa pou elaji orizon panse w sou sijè a (an tèm plizyè  bagay ki ka fèt pou oryante jèn yo). Jis  klike sou tit sa yo pou li yo. Nou ta renmen w imel  nou kòmantè w /opinyon w, epi pi devan nou  kapab ajoute yo nan yon seksyon «kòmantè». Anpil travay merite fèt pou ankadre e oryante jèn  yo Ayiti . Pa egzanp, nou ka panse a plizyè kan d ete ki ka  òganize pou ede yo. Gen Ayisyen (ansyen anseyan, anseyan retrete) nan dyaspora  (patikilyèman sa yo ki te Etazini, Kanada) ki deja gen esperyans nan òganize  tip aktivite estidyantil sa yo. Konsa nou pa ka bliye bèl pwogram pwofesè  (retrete) Joel Theodat te konn òganize pou jèn elèv ayisyen, pandan l te  alatèt Pwogram Bileng Ayisyen ( Boston Public Schools ),  e alatèt Pwogram Anglè ( kòm dezyèm lang ). Non sèlman li  te konn angaje jèn sa yo nan pwogram kiltirèl e foklorik pou te aprann apresye Kilti  Ayisyen ak Istwa peyi d Ayiti , men tou, li ale jis an Frans ak  yo pou te espoze yo a manman peyi ki te kolonize Ayiti (e espwlate l sou tout  fòm posib), epi mennen elèv sa yo Ayiti tou (prentan 1996) pou te espoze yo  a reyalite peyi a (pase anpil fwa, medya etranje yo  ta gen tandans montre tout sa ki negatif de Ayiti, epi eviste pale  de sa Ayiti te fè de pozitif pou limanite. Anpil nan elèv sa yo  ki te kite Ayiti tou piti, ki te retounen nan peyi natal la pou  premye fwa, te rekonekte yo imedyatman ak peyi a, yon fwa yo te ateri nan Ayewopò Entènasyonal Toussaint  Louverture . Pami pwogram yo, gwoup la (ki te gen 6 manm estaf, yon ventèn  etidyan - enkli 4 ki te soti nan peyi Kapvèd (Afrik de lwès), yon jèn etidyan  nwa Ameriken… Yo  vizite Ministè Lajenès /Espò, Fort  Jacques et Alexandre , Lameri Pòtoprens (defen Manno Charlemagne , majistra  alepòk)… Y al Okap (nò Ayiti) pou vizite Sitadèl ( Citadelle ) and Palè Sansousi ( Palais Sans-Souci wa Henri Christophe ) nan vil Milot. Lè y ap retounen Pòtoprens, yo  vizite Moulin-sur-Mer Resort (Côtes des Arcadins). Elèv Ayiti /Dyaspora pa t ka kenbe dlo nan zye yo ankò  (lè lidè chak gwoup yo t ap fè diskou sikonstans yo ak anpil emosyon)… Timoun  yo te twò kontan anmize nan joune ki te òganize pou yo nan Kwadèboukè (nan  ansyen Ranch J.C Duvalier a, e nan Teleferi), kote yo kraze yon bon jan ba b ekyou  kreyòl (kabrit  boukannen) byen asezone, bwè kokoye apre… Sa se yon egzanp pozitif an tèm sa ki  ka fèt o pwendvi kiltirèl pou rekonekte jèn Ayiti ak jèn  Ayisyen nan dyaspora (ki pale kreyòl deja, ki gen yon swaf rankontre youn  lòt) men ki poko pile tè Papa Desalin nan. Yo (anseyan, moun ki bay kan d ete valè) ka panse pwodui tout yon mànyèl sou  sa pou ede jèn yo (epi pibliye gratis sou entènèt la, dekwa pou tout gen aksè  li l pou oryante yo), e pataje ide yo sou sa). Pa egzanp, kisa ki ka anseye  nan kan sa yo, pwogram lidèchip nou ka devlope pou yo, espò, metye…? Anpil fwa,  majorite Ayisyen ta ret ap tann leta jouk yo tounen pwatann  pou inisye tout (ti) bagay  pou yo (depi « a » jiska « z ») ki  bezwen fèt Ayiti, epi yo menm kòm sitwayayen yo pa bezwen fè anyen. Tout sa vin  nouri soudevlopman Ayiti (lè sitwayen pa ka devlope sivism lakay yo kòm patisipasyon  nan devlopman peyi d Ayiti, e nan komin  kote yo soti ). Malerezman, li pa mache konsa  (pou n ta jis ret tann leta vin fè tout bagay, sitou an Ayiti kote leta li menm demisyone  depi lè konkonm t ap goumen ak berejèn). Kèk ide sèlman nou kapab simaye sou  entènèt la jodiya kapab rive jwenn plizyè jèn pou chanje (estil) de vi y ap  mennen, ba yo oryantasyon pozitif, mete yo nan bon  chemen pou avni yo demen (dekwa pou yo pa tonbe nan gang ,  pou yo ta tounen tyoul politisyen kokorat k ap manipile yo al  fè krim pou yo, kraze-brize pou yo). Non! Ouvri je w jèn ayisyen Ayiti! Ou vo  plis ke sa. Men domaj si towo bèf  te konn valè l, li pa ta kite yon kòd senk kòb touye l . Avni Ayiti demen nan  mwen w, jèn ayisyen. Men se depi jodiya pou kòmanse pran kap ou (pran direksyon w), pou kòmanse mache nan bon chemen,  pou pa kite bandi , politisyen kororat , boujwa egoyis / soudevlope achte konsyans ou (ak kèk grenn dola pou al fè krim pou yo, pou al kraze-brize  pou yo, pou al boule biznis moun pou yo, pou al jete lwil nan wout pou yo pou  fè machin fè aksidan). N ap mande tout moun ki li atik oryantasyon sa a pou sikile l. Pataje atik sa a ak maksimòm  moun posib, dekwa pou majorite moun e  jèn Ayiti rive li l nan lang matènèl yo. Konsa, n ap kontribye tou nan  oryante jèn sa yo, pou sove Ayiti demen (pase n pa ka pale pozitif de oken  swadizan lidè politik Ayiti jodiya).  Se yon gwo Wont (an majiskil), lè tout gen twou nan manch, lè yo san moral , lè tout pa gen oken vizyon pou 20 ane k ap vini yo (kote yo  ta renmen wè Ayiti ye). ( 1 ).  Chache premyèman wayòm ak jistis Bondye , epi ou va  jwenn lòt bagay apre (Matye 6: 33). An patan, se sa nou sijere tout moun fè. Lè  n ap gade mizè Ayiti (espirityèlman, e ekononikman palan), nou menm ki nan  lafwa (k ap sèvi Bondye sèlman, e fidèlman), nou konnen enpòtans lè n chwazi  Bondye kòm gid nan tout sa n ap fè,  e benediksyon nou jwenn ladan. Se apati de la tou n ap kòmanse gen sajè s nou pral bezwen nan  tout bagay. Malgre tout richès wa Salomon te ka genyen, li te mande Bondye sajès . ( 2 ). Pran lekòl o serye. Pa  pran lekòl pou jwèt. Pa  meprize lekòl . Lekòl se wout siksè... Nou konnen deja majorite moun Ayiti poko  gen aksè a lekòl  gratis ti cheri 100% (san  pou san) jiska fen segondè (bakaloreya), ki ta ede tout jèn, e ede nan  devlopman Ayiti tou. Nou pa ka gen devlopman oken kote nan lemond san (bon jan) edikasyon  pou tout moun, san moun pa gen aksè gratis a yon sèten nivo edikasyon pou  fonksyone nòlmalman nan sosyete a. Leta Ayisyen pa enterese nonplis nan (bay bon jan) edikasyon, mete lekòl gratis tout  bon pou edike mas pèp la. Plis pèp la analfabèt ,  se plis sa ta nan enterè (move lidè) yo  pou pèp la pa ravandike dwa l. Men etan jèn (ki gen chans tonbe sou atik sa a pou enspire w, e pou klere je w), ou ka fè tout mwayen posib pou konplete  nivo segondè, epi ale nan egzamen bakaloreya . Omwen w ap konnen w  fini ak sik (nivo) ou etap enpòtan sa a. Kounyeya w prepare w pou antre nan yon  seri lekòl pwofesyonèl (lè sa posib), oubyen nan inivèsite pi  devan (lè sa posib). Vag sou laj ou  (si w ta wè ou an reta, konpare a lòt elèv). Mete nan tèt ou ke laj se  jis non nimewo. ( 3 ).  Genyen oubyen prepare yon lis objektif (kisa ou ta renmen fè  kòm karyè , metye , pwofesyon ,  epi pou  viv sou sa, nan kèlkeswa kote ou ta ye sou planèt la). Tout tè a se pou Bondye. ( 4 ). Debouye w kou mèt Janjak pou metrize (pale, e  ekri) 3 lang sa yo : anglè , fransè , espayòl ...  (ki pale /itilize plis nan lemond) dekwa pou  ouvri pòt kontak entènasyonal w ap bezwen ak lemond antye.  Malerezman, lekòl Ayiti (ki an degraba depi ane 80 yo, anba diktati Jean-Claude Duvalier ) poko janm met aksan sou ansèyman lang etranje (sa  yo) depi senkyèm ane fondamantal (jan sa fèt nan gran peyi). Sa te enspire n ekri atik sa a: Reta nan ansèyman lang etranje nan lekòl Ayiti (nou tradui l nan lòt lang tou pou ede chèrchè  k ap fè rechèch sou sa). Dezyèm  lang ki  lang lasyans , lang lajan , lang  biznis mondyal se ANGLÈ . Ou pa ka pale l  jodiya, ou chire!  Nou di «dezyèm lang», sètadi ki ta (vin) apre  kèlkeswa lang matènèl nou ta pale. ( 5 ).  Eseye konekte w ak moun serye, moun pwofesyonèl , grandèt  pwofesyonèl ki ka oryante w /ba w bon konsèy k ap ede  w. Dekonekte w ak raketè , gang , politisyen kokorat ,  moun ki san moral … k ap manipile w pou al kraze-brize pou yo. Se ou  ki pral nan cho apre sa (se ou y ap arete w, ou pral nan prizon, ou ka menm  pèdi lavi w). Donk aprann reflechi avan w aji ...  « Grèv dezobeyisans » se fason pezib ou ka pwoteste. Ou fwenk chita anndan  kay ou, ou pa pran lari... Se pi bèl fason ou ka revandike (an pè, san fè  vyolans, san boule biznis moun, san kreye dezòd, san mache ak gwoup  kokorat ki pral pwofite vòlè /fè dezòd sou pretèks y ap vin nan manifestasyon).  Donk pa kite kokorat sa yo esplwate w; pa kite yo manipile w; pa kite yo abize  w sou oken fòm. Politisyen rat do kale / san  vègòy sa yo pa pral  envite w nan salon lakay yo nonplis pou vin dine ak yo. Se enterè pa yo y ap  defann sèlman, achte chato milyonven  nan Miyami , vòlè e gaspiye lajan leta sèlman , pati al nan fèt  Miyami (pandan yon wikenn) epi retounen al fè magouy Ayiti. Pitit yo pa Ayiti.  Jamè! Yo nan gran lekòl /inivèsite aletranje (byen pwoteje), epi y ap vwayaje  nan premye klas lè y ap antre Ayiti. ( 6 ). Zanmi ...  Ou ka byen ak tout moun, men ou pa ka fè zanmi ak tout moun...  Jamè! Pran sa pou leson. Yon (bon) zanmi sipoze wè byen pou  ou, sipoze wè avni w, san oken jalouzi . Li pa dwe  wè mal pou ou. Li pa dwe mete w nan move chemen ,  li pa dwe mennen w move kote ... ( 7 ). Sekrè pa  pouri trip chen , kòm pwovèb la di. Pa mache adwat agoch pou rakonte moun afè  prive w, biznis ou, sa w gen entansyon fè oubyen akonpli nan lavi. Se ènmi ou  pral kreye lè w fè sa. Donk prezante petisyon objektif (priyè)  ou bay Bondye, mande Bondye sajès nan  tout bagay, mande Bondye pou l gide w, paske se li ki meyè gid. ( 8 ).  Rete konekte ak yon seri moun ou ta wè ki enpòtan pou ou, ki gen moral tou. Pran imel, # telefòn yo, kontakte yo tanzantan; pa  sèlman lè ou gen pwoblèm. Si w fè sa, w ap parèt yon opòtinis pou  yo. ( 9 ). Lisans (pou kondi)...  Tout jèn an Ayiti ta dwe gen lisans yo (a laj 17, 18, 19, 20 an),  menm jan sa fèt nan gran peyi  (ou peyi devlope) yo. Konsa, y ap ka kondi  machin, fè taksi pandan yo lekòl, kondi pikòp (kamyonèt) pou bwote moun  /machandiz (de yon andwa a lòt) pou fè biznis pou ede tèt yo  (olye yo ta pran move chemen), e yo ka menm fè  biznis auto-école (montre  moun kondi pou lajan)... ( 10 ).  Konnen ke se ou menm ki responsab tèt ou (a laj 18, 19, 20 an). Pa gen pesonn k  ap vin ba ou lajan , voye (transfè) lajan ba ou, ba ou yon plat manje chak  jou. Donk se ou menm ki dwe aprann travay  pou fè lajan , ki dwe gen youn, 2, 3, 4 pwofesyon /metye pou fè lajan pou fè lajan pou viv. ( 11 ).  Ak aksè nou genyen a Wot Teknoloji jodiya, fè tout mwayen  posib itilize l, esplwate l nan avantay ou. Al pran kou konpwoutè ,  aprann ranje konpwoutè , telefòn ,  e tout aparèy elektwonik posib. W ap bezwen omwen 3  imel kontak ki fonksyonèl (sètadi k ap travay) dekwa pou kenbe kontak  ak plizyè moun, e moun ki aletranje, pou kenbe dokimantasyon enpòtan  pou referans yo. ( 12 ). Pa pèdi tan w ap ranse sou facebook ; pa pèdi tan w nan  poste foto endesan / ponografi ; sa se imoralite .  Moun serye dwe bloke w sou kontak yo si ou fè sa... Byen  itilize wot teknoloji a pou edike tèt ou, pou tabli kontak ak  moun serye /pwofesyonèl ki ka oryante w, e pou mete w nan bon  chemen, chemen siksè ... Rete nan pye Bondye se pi bèl refij pou tout moun... Ribrik «Edike  Ayisyen Ayiti, e Ayisyen nan Dyaspora». Boston, MA. USA. Kesyon e Konpreyansyon pou Atelye, e pou tigaye panse kritik (Questions  and Understanding for Workshop, brainstorming and critical thinking) [Seminè oryantasyon pou ede jèn ayisyen an Ayiti; Konsèy  pou lajenès ayisyèn; Mizopwen sou lajenès ayisyèn; Avni lajenès ayisyèn; Sivik  ki santre sou lajenès ayisyèn; Konekte ak Ayisyen pwofesyonèl aletranje pou  oryantasyon; Zanmi (kijan pou chwazi bon zanmi); Wot teknoloji (konpwoutè, facebook ) pou lajenès ayisyèn; Lang  (metriz anglè, fransè, espayòl); Objektif pou lajenès ayisyèn; Kan d ete e kisa  ki dwe anseye ladan. [Seminè de Tradiksyon]. A look at  the problem of schools in Haiti: comments and suggestions : Yon koudèy  sou pwoblèm lekòl Ayiti: kòmantè ak sijesyon Ayiti :  Pou yon edikasyon pratik lè vandredi | Haiti:  for a practical education on Fridays . Edike Jèn Ayisyen e Koninote Ayisyen nan Dyaspora : Educating  Haitian Youth and the Haitian Community in diaspora . Egoyis: yon  viris k ap detwi kominote ayisyen | Selfishness: a virus destroying the Haitian Community Kèk  enfòmasyon kle pou Kominote Ayisyen nan Dyaspora . (Some key information to help the Haitian  Diaspora). Èske kreyòl se yon bon zouti pou ta  aprann nan lekòl Ayiti? : Est-ce le créole un bon outil pour apprendre à l'école en  Haïti? (Is Creole a good tool to learn in school?) Kèk kesyon pou ouvè deba sou pwoblèm edikasyon Ayiti : Some questions to open debates on the problem of education in Haiti . Kreyol  Without Toil : An  introductory course to Haitian Creole (Ti liv pou kòmanse aprann anglè). Kesyonnen  Kilti Ayisyen pou aprann plis de li : Questionning Haitian  Culture to learn more about it . Materyèl  pedagojik pou lekòl Ayiti : Teaching materials for schools in Haiti . Pasaj  Yves Estenvil Boston nan kad yon misyon edikatif e kiltirèl (Yves  Estenvil’s visit in Boston : an educative and cultural mission). Peyi m rele  Ayiti : My country is Haiti (Mon  pays c'est Haïti). Rezo Etidyan  Ayisyen, Ayiti – Dyaspora : Network of Haitian Students, Haiti – Dyaspora . Seyans oryantasyon pou  Etidyan Ayisyen k ap vin Etazini : Orientation  Seminar for Haitian Students coming to the United States . Sistèm  Alfabè Kreyòl Aysiyen : The Haitian Creole Writing System . Swaf pou yon  sosyete ayisyèn k ap fòme sitwayen : Thirst for a  Haitian society that is forming its citizen (Soif pour une société haïtienne qui forme ses citoyens). Temporada di sekura na Haiti (Tradiksyon youn nan  woman otè an papiamento). Season of  drought in Haiti (Sezon sechrès Ayiti, woman).  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:32", "url": "https://www.potomitan.info/vedrine/oryantasyon.php", "image_url": null}
{"title": "Potomitan - Kèk pwen enpòtan pou oryante moun sou «maryaj»,", "text": "Kèk pwen enpòtan pou oryante moun sou «maryaj», yon enstitisyone Bondye kreye Emmanuel  W. Védrine 29 Mas 2019 Maryaj se yon enstitisyon Bondye kreye (lè nou li kèk pasaj nan  Liv Jenèz, sou kreyasyon lòm (Adam [gason], Èv [fi], premye paran limanite).  Donk se pa yon desizyon moun ka pran an jwèt ou alaleje (lè n wè y ap marye pou  plizyè rezon jodiya, ki pa gen pou wè ak «lanmou» youn pou lòt), e menm vle bay  maryaj (yon bagay sakre) sans pa yo, ki ta diferan de sans Bondye li menm ba  li… N  aprèsye anfaz kèk legliz ta mete sou li (pou pa chanje sans biblik li), e edike  moun sou sa (avan yo ta deside marye, pou konnen responsablite yo nan angajman sa a yo pral pran jiska lamò… Sèten  legliz ta mete l obligatwa pou koup yo (fi, gason) ta suiv yon seminè 6 semèn avan yo ta deside marye.  Se yon bèl bagay kote legliz evanjelik yo (k ap aplike sa Bib la di) oryante yo  sou plizyè faz, pou devlope sajès nan sa… Ann gade kèk pwen enpòtan sou tèm sa a: Yon  fwa w marye, ou dwe dekonekte w ak yon seri abitid / vis ou te konn  gen avan. Se yon lòt vi w ap viv kounyeya (mari, madanm: 2 moun ki vin fè  youn). Ou pa ka nan menm klib ansyen  zanmi (sitou lè kèk ladan yo pa gen moral ,  oubyen ap viv nan imoralite ). Fò w  dekonekte w ak zanmi sèks opoze (ou  pa ka nan rele, pale, imel yo pou ranse menm jan sa te konn fèt avan). Donk, si  ou vle maryaj ou pote fri, gen sakrifis ou pral oblije fè (kote w pral dekonekte w ak yon dal ranblè ki pa ka ba ou  oken bon konsèy /moun k ap antrene w  nan move chemen ki ka mennen nan pèdisyon nanm ou)… Dout … Evite sa ki ka kreye dout nan relasyon an. Pou kisa  madanm /mari pa ka reponn telefòn youn lòt ? Pa ka gen kod telefòn youn  lòt ? Pa ka parèt sou menm pwofil kòm koup (pafwa)? Repons lan sèke gen  kèk ti dout souzantandi. Donk fò  pwoblèm dout sa a rezoud rapid, avan  l grandi kòm yon ti maling ki ka pwodui kansè pi devan. Pou  gason ki panse fò yo gen yon dal lòt  fanm deyò (pandan yo marye), n  ap di kare-bare se yon maladi mantal, e espirityèl alafwa. Yo panse yo matyo (fanbre) lè yo fè sa. Non! Se maladi y ap mache pran pito deyò a, gaspiye tan yo  pito, nan imoralite . Yo avèg. Donk  si yo konsyan de pwoblèm (mantal sa a), Bondye ka ede yo chanje konplètman (si  yo rekonèt feblès espirityèl yo, e vin nan pye Bondye pou gide yo). Orientation seminar on marriage and Haitian  culture; Some important points to orient people on marriage: an institution  established by God; Bills (sharing them); Being faithful; Children (having or  not); Dating after marriage; Death; Faith (sharing the same); Family  solidarity); Finance; Gossiping (to be avoided); Health issues (before  marriage); Investment (before marriage); Living (housing); Mutual support;  Respect for one another; Responsibilities (of husband, wife); Saving money;  Trust; Vacation; Wisdom. Educating  Haitian Youth and the Haitian Community in diaspora . Egoyis: yon  viris k ap detwi kominote ayisyen | Selfishness: a virus destroying the Haitian Community. Seyans Oryantasyon pou ede Jèn Ayisyen Ayiti wè klè : Orientation seminars to help Haitian youth in Haiti to see better.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:33", "url": "https://www.potomitan.info/vedrine/maryaj.php", "image_url": null}
{"title": "Potomitan - (S)eleksyon 2010 Ayiti : dezyèm tou, yon pyèj ki tann", "text": "( Emmanuel W. VEDRINE ) 4 desanm  2010  Source de la photo Alterpresse Separasyon manje dòmi an dire. L ap pran plis  pase yon semèn pou ekip magouyè a separe l. Wi, li dire pase fò yo pran ti tan  pou kalkile konbyen kiyè yo pral mete nan plat chak timoun pou di tout te  jwenn. Timoun ki parèt twò wòklò, twò afre, se kat make; yo va jwenn pi gwo  kiyè. Men  pou konbyen jou yo pral manje? Sa a, nou poko konnen. Timoun rechiyè yo va  jwenn yon ti lalbèk (lasibab) pou dekòde trip yo ak grangou. Makou fentè anpil. Se yon gwo  manipilatè tou. Se pa yon  Chat k ap fè «myaw»  fasil. Kote l plòtonnen kò l sou tèt pywebwa a, li konnen l se bwapiwo pase l  domine tout bagay. Sant barik mantèg sa a agreyab. Kolangit! Li atire anpil  kanivò k ap file lang yo. Ras bèt ki rive pran l lan pral danse, fete, manje  jouk yo konstipe. Epi kite mele yo ak lòt bèt ki grangou! Se yon savann kote chak  koukouy klere pou je l . Chak nanchon (ou gwoup) va demele yo jan yo konnen, jan  yo konn abitwe fè l deja. Yè te kou pa w, jodiya se kou pa m. Nou wè gen timoun k ap danse nan  bann madigra a, ki cho pase leve danse. Kè yo kontan pase Makou ap fè yo  filalang. Se bon tande timoun, tansèlman se bon! Sa m wè pou nou, Antwàn nan  Gonmye pa wè l! Kou kè ti poul kontan, se malfini ki  dèyè l .  Pa bliye se jou lesann k ap apwoche pou madigra boule. Lè w ap manje ak dyab, depi w ba  li yon dwèt l ap pran tout ponyèt ou. Donk kenbe kiyè w long, epi rete lwen l.  Moun ki entelijan va konprann pyèj dezyèm tou a pou legalize (s)eleksyon 28  novanm yo. Epi apre rezilta a, kandida ki pa monte a va vin plenyen malchans  (kòmkidire l pa t konnen pèlen ki tann nan). Lagè avèti  pa touye kokobe . Annatandan, ann tann «blan yo»  pou wè desizyon yo pral pran pou Fanm sòt yo bay pou Sò Ayiti a, sa y ap pote  pou pèp ayisyen an 2011 (lè yo konnen Ayisyen pa ka met tèt ansanm pou travay;  youn pa ka respekte lòt; depi youn monte sou pouvwa, koudeta gen tan ap  maniganse pa anba pou lage l atè pou fè l pran egzil). Si nou vle konprann nan  ki enpas Ayiti ye, n a eseye konprann, epi n va reyalize solisyon pwoblèm li se  nan men nou menm Ayisyen. Annou tout dakò sou sa menm si nou pa vle travay pou  sa. Nou ka dakò si yon prezidan pa ka  dirije peyi a pou l demisyone (bay sa ki pi kapab dirije), men manman lwa peyi  a pa mande pou yo fòse yon sitwayen ale an egzil. Annou tout dakò sou sa menm  si nou pa vle travay pou sa. Epi li lè li tan pou Ayisyen (k ap pale anpil)  kòmanse pale sou enpòtans «seperasyon branch pouvwa a»  dekwa pou prezidan  peyi a pa toujou rete kòm sèl kòk chante k ap fè e defè. Pou separasyon enpòtan sa a ta  rive fèt, fò depite, senatè, majistra, jij ak tout lòt potanta pa ta kite  egzekitif la achte yo ak kout lajan, tèt bèf, elt. Fò yo ta vin pran konsyans  de sa pou ede demokrasi jèmen. Men, Ayiti Cheri se bèso magouyè; nou pa ka  bliye sa. Se vre anpil nan nou wè pwoblèm yo, anpil nan nou wè solisyon yo  tou men (pifò) politisyen  pèp la eli (nan kèlkeswa nivo a) toujou sousye de avantay pa yo olye yo ta  eseye fè yon bagay pou ede  peyi a. Anfennkont, nou reyalize ke chak politisyen  (blofè) parèt ak yon nouvo diskou «bounda nini», youn ki chaje ak bèl pwomès  men yon fwa l rive sou pouvwa, li jwe jwèt «Rena te jwe avèk Kaw la» (tout  flatè viv o depan moun k ap koute l). An reyalite, se toujou yon «manje dòmi»  pou fè Titit dodo, asavwa ke li pral jwenn krab nan kalalou lè l reveye. Men se  pito plis te fèy kowosòl li pral jwenn pou l dòmi plis toujou. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:34", "url": "https://www.potomitan.info/vedrine/dezyem.php", "image_url": null}
{"title": "Potomitan - Rat konnen, chat konnen, barik mantèg la sou siveyans", "text": "( Emmanuel W. VEDRINE ) 28 novanm 2010, jou (s) eleksyon Ayiti   Iimage issue du vidéo préparé par Alterpresse Lapèsòn kwense tankou yon chat mawon chen chas sènen . Makou  plòtonnen sou pyebwa a, chen yo ap gade nan ki direksyon l ap vole pou atrap  li. Enben depi w ap vòlè, fò yo tann pèlèn pou kenbe w. Sa m te wè pou li,  Antwàn nan Gonmye pa t wè l. Kisa ekip Chat la pral fè? Tout kesyon se kesyon. Tout kesyon se ouvèti chemen  koze, e koze mande chita. Tout kesyon gen repons menm si repons lan pa satisfè  tout moun. Men tout moun konnen  mechanste Timal fè l pran nan gonm. Vye gòl la anile; pèp souvren an  pa dakò l. Sèt  min mare nan fon pèp tilandeng sa a pou di kidnapè elektoral : «Men kwa manman w, men kwa papa w, vin pile  l!». Vòt zonbi p ap pase fasil fwa sa a. Bon  yo fin mouri nan goudou goudou 12  janvye a epi pou ta vote jodiya! Ala pasaj mezanmi! Pèp la wè reyalite a. Li pran bal li nan fon men se bon  kòk, li p ap vole gagè. Fò n di  Timal: rat konnen chat konnen. Nou dwe fè l konnen se lanmè nou ye, nou pa sere  kras. Li ka bouche yon zòrèy pou l pa tande pawòl twò fò ki fè machwè  gonfle men pawòl piman bouk k al jwenn zòt se sewòm oral pèp la ki  gen trip li k ap kòde pou deplise fon l nan epòk kolera  politik . Rat konnen, chat konnen,  barik mantèg la sou siveyans! Ti Sonson fè lide l se vre men se Bondye ki ba l dwa. Je Ti Djo se fizi kout men l tire lwen.  Eske se pa yon lòt maryonèt parèy li Makou ta pral mete ranplase l nan yon peyi ki  okipe, yon peyi ki san palè, e depi ou okipe enben ou bizi wi (ou pa  lib), sètadi ou pran (kounyeya, se kilès ou chwazi nan 3 wa yo?  Koze sa a  sanble yon mòpyon 3 tèt. Ou pral grate nan twa kote, vle ou pa). Ou pran nan  mera. Kafe w gen tan koule ak ma. Makou pran  nan  3 wa pase pèp tilandeng pral  kontinye bat chalbari dèyè l pou l desann pyebwa a. Okipan toujou pedan. Li p ap gade  w pou anyen, e ou pa ka di l pòtè kolera paske l konsidere w deja kòm kokorat .  Li jis pral griyen trannde l sou ou lè l konnen ou se ti maymay fwonte k ap  lonje dwèt jouda l nan figi Lakansyèl pou krache kòlè l. Si w ap eseye moke l,  enben ou pral grandi anba tè. L ap ba ou viza pou peyi san chapo san ou pa  mande l.  L ap gade w tankou yon fou k ap moke Lavi pase w bliye si w se  flèch palmis men an reyalite, ou pa bayonnèt tout bon vre. Ou nan ilizyon (ou nan nyaj) lè ou pran fwomaj  pou lalin. Chwal ou pral bouke kanmenm nan chemen Lavi ki pa janm fè yon pa  kita yon pa nago. Fò n fè nou likid pou n antre nan boutèy Lavi. Tansèlman, yon jou pou chasè, youn pou  jibye tande! Jouva, jouvyen! Tout  priyè, kèlkeswa longè l, toujou fini pa yon «ensiswatil». Pèp Ayisyen gen pasyans manch long, se sa k fè  l ap rive wè trip foumi. Mwen menm, se Sen Toma m ye: fò m wè pou m kwè. Zòt ak atoufè se pwason kraze  nan bouyon. Yo konnen m piti men m pa pitimi, e yo konnen m pa timoun ayè pase  m konn sa k pase Ayiti Cheri depi sou prezidan bann machwè. Tout voum pa do pou mwen. Mwen pa dijere  tout manje dòmi. Twòkèt mwen trese, chay mwen devan je m, chaje m poko chaje.  Ou di w se gran doktè, enben m ap tann ou vin ak yon remèd efikas pou trete Sò Ayiti dekwa pou kwape maladi  kòtchòkò l ap soufri depi lè ti konkonm t ap goumen ak berejèn. Granmoun nan  gen plis pase desanzan depi l ap trennen zèl sapat lamizè nan tout granchimen.  Mizè yon pitit li se touman lòt. Si je youn pran kou, nen lòt kouri dlo. Gen anpil doktè; se vre yo tout rele «doktè»,  alòske tout pa menm. Ou di n ou gen preskripsyon pou maladi Sò Ayiti soufri, enben n ap ret gade.  Je pa gen lizyè, enben n ap kontinye pran jòf paske gade  pa bouke nawè. Men fwenk! Mennen koulèv lekòl se youn, fè l chita se de. Rat konnen chat konnen, barik mantèg  la sou siveyans! Ayiti gen yon dyare politik k ap minen l depi lè dyab te kaporal men manmzèl  reziste. Li dangoye, li pa moli, li bwè boujon gwayav. Ayiti se yon fanm wozo , li pliye anba gwo frap gason men ren  l pa kase. Kounyeya kolera se pwennfèpa sou tè papa Jean-Jacques Dessalines nan. Kolera rive menm fè dega  nan nivo politik; nou mèt tou rele l kolera  politik . Donk se kouri bay malerèz la dlo sèl annatan 7 fevriye 2011 (si  dat sa a pa chanje) pou n wè kisa nouvo doktè fèy la pral rale nan  dyakout Kouzen Zaka l. Enben, depi tèt pa koupe, li gen espwa met chapo. Nou wè  jodi men nou pa konn sa demen va pote. Annatandan jou  va jou, ann kontinye fofile zegwi chanjman pou n  pyese wòb Sò Ayiti.  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:35", "url": "https://www.potomitan.info/vedrine/pawoli.php", "image_url": null}
{"title": "Potomitan - Senkant pousan, plis yon vwa depi premye tou", "text": "( Emmanuel W. VEDRINE ) 25 novanm 2010  Paysans Haïtiens, août 2009. Photo Frédéric Gircour . «Jou a rive! Fòk sa chanje! Nou  pa sa rete gade!». Kòm refren chan popilè sa a endike, jou a rive , pèp  ayisyen bouke apre 12  janvye 2010 . Li bouke anba dwòg , ensekirite ,  ret tann etranje k ap vin ede Ayiti, gang k ap ravaje Ayiti, kidnaping , kolera , koripsyon , krim , lamizè , lavichè , rete tann manje sinistre e anba soudevlopman .  Y ap dòmi nan lari depi avan 12 janvye. Yo depafini depi avan 12 janvye. Pitit  yo pa ka al lekòl gratis ti cheri byen lontan avan 12 janvye. Nou konnen 1804 pa t reyalize nan  yon jou. Li te pran tan ak espwa pou l konkretize  (atravè i nyon, fratènite,  pèseverans : twa wòch  dife ki te ban nou  endepans). Men Depi 1806, apre asasina Papa (Jean-Jacques) Dessalinines, se  chen manje chen; chèn inyon fè lafòs la kase. Chak koukouy klere pou je l.  Anpil lidè ap eseye pran pouvwa e si yo monte, y ap tou eseye kenbe l avi dekwa  pou gen plis tan pou  regle  koze yo epi bliye pèp la. Malgre tout pwoblèm sa yo Ayiti  ap konfwonte jounen jodiya, anpil Ayisyen kontinye ap pale de «desanzan  endepandans». Men pou Ayisyen ki reyèlman konsyan, e ki ta renmen wè  chanjman tout bon, y ap wè fò ta gen yon degi apre chantay «desanzan» sa a.  Donk «desanzan endepandans, desanzan depandans»; «desanzan pale anpil, desanzan  initil»; «desanzan goumen pou pouvwa, desanzan dezespwa»; «desanzan grate  santi, desanzan san ankonpli bounda nini». Finalman, desanzan soudevlopman  kòm rezilta. Sa k pase lidè ayisyen? Poudi gen lidè ayisyen tout bon? Eske nou dwe rele yo  «lidè» ou «dilè»? Jou a rive! Fòk sa  chanje! Nou pa sa rete gade! Pèp Ayisyen pa enbesil. Analfabèt pa bèt. Li wè reyalite a deja; li wè kilès ki nan wout  pou vin prezidan Ayiti. Depi moun sa  a pa monte nan premye tou, konnen  gen magouy pa anba. Se pi gwo erè mechan yo kapab fè si y al vòlè eleksyon sa  yo, pou fin antere pèp la olye li ta jwenn yon sewòm oral pou kenbe l annantan  (re)konstriksyon Ayiti. Frè, ou menm ki gen pouvwa kraze brize anba zago w, ki  gen zam pou distribiye bay vakabon fè dezòd pasipala dekwa pou anile eleksyon  28 novanm yo, ou menm ki kont chanjman pèp la bouke tann depi desanzan, pran  yon ti moman pou reflechi, pou di: «Non! Non! Non!» Bay pèp la yon chans pou l vote! Kite sa fèt nan  lapè! Kite pèp la chwazi kilès li vle gouvène l apati 7 fevriye 2011. Frè, mwen  konnen se Ayisyen parèy mwen ou ye, bay Sò Ayiti yon ti chans fwa sa a!  Bay Pèp Ayisyen yon chans! Montre lemonn antye Ayisyen sivilize! Bouke fè  tenten! Nou bouke ak imaj negatif Ayiti! Frè, bay demokrasi yon chans pou l boujonnen! Epi lè l  kòmanse boujonnen, sa pral bon pou ou, pou mwen, e pou tout Ayisyen. Kòm ou  renmen ti gwòg ou, bwè l, men pa mande bandi fè dezòd pou gate eleksyon sa yo. Mwen konte sou ou tou, pèp ayisyen konte sou ou, e  lemonn antye konte sou ou 28 novanm 2010. Jou a rive! Fò n avanse! Nou pa kapab  rekile!  Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:36", "url": "https://www.potomitan.info/vedrine/50.php", "image_url": null}
{"title": "Potomitan - Sa nou ka fè pou Ayiti jodi, pa ranvwaye l pou demen", "text": "Sa nou ka fè pou Ayiti jodi, pa ranvwaye l pou demen ( Emmanuel W. Védrine ) 5  me, 2010 Si  se pale ou ka pale pou simaye bonjan pawòl pou ede rekonstwi yon lòt Ayiti, pa  neglije fè sa. Si ou ka kontribye nan fannrezing pou ranmase lajan pou Ayiti,  pa pèdi tan fè sa. Si ou ka pale nan kèk konferans pou ede nan rekonstriksyon  Ayiti, ankouraje fè sa. Pafwa, lè n ap panse a yon opòtinite rate pou n te fè  yon bagay, epi nou pa t fè l, nou konn santi nou koupab annapre; nou konn santi  nou mòtifye dèske nou pa t fè l. Anpil fwa, nou konn di :  n a gen  tan, kòmsidire (kòmkidire) nou ta konnen sa k ap rive demen; kòmsidire, nou ta  gen kontwòl demen. Si nou jwenn opòtinite (pou) fè yon travay pou ede nan  edikasyon politik pèp la apre 12 (douz) janvye, nou dwe sezi opòtinite sa a. Nou  ka konprann pafwa fason kèk Ayisyen ta pale de «pèp la». Mwen ka di se paske  «edikasyon politik li» pa janm fèt. Men pèp ayisyen gen «bon sans»; si li wè  dife, li pa pral foure men l ladan; donk sa vle di : li ka distenge ant sa  ki bon e sa ki mal. Anpil fwa, mwen tande moun k ap blame pèp la (pou jan li ta  aji ak «emosyon», kote li ka kraze brize, boule, dechouke pafwa); tout sa gen  pou wè ak «edikasyon». Lè nou di ‘edikasyon’ la a, sa pa vle di «konn li ak  konn ekri». Men an menm tan tou, fò nou di li nesesè pou tout Ayisyen ta  konn li ak ekri pou ede nan devlopman Ayiti. Pou  tounen sou premye kote nou te ye, nan chapit ‘edikasyon’ an, nou ta plis  wè: «fason pozitif ou negatif» moun ap aji nan sosyete a. Donk nan ka sa  a, n ap jwenn ni moun ki te pase sou ban lekòl, ni moun ki pa t gen chans pase  sou ban lekòl kapab aji pozitivman ou negativman nan sosyete a, dèfwa. Gen yon kokenn swaf pou yon  «edikasyon san limit» ki ta dwe blayi sou tout teritwa Ayiti. Pou ta kòmanse  ede nan fè travay valab sa a, nou ta vize «medya» a, patikilyèman «radyo» (an  premye lye), paske tout moun Ayiti gen aksè tande radyo, tout moun ka posede  yon radyo, menm si yo pa ka ni li ni ekri. Chak fwa nou touche tèm ‘edikasyon’,  se pòt deba nou ouvri sou yon sijè manch long, e youn ki trè enpòtan tou nan  sosyete ayisyen an. N ap di tou, se pa yon sijè ki ta rete sèlman Ayiti,  men tou li enpòtan pou anpil Ayisyen k ap viv nan dyaspora. Wi, li enpòtan pou ta gen  konferans fèt sou edikasyon tanzantan, tabwonn ki ta dwe fèt sou sa an Ayiti e  nan dyaspora a, e sou tout sijè enpòtan nan sosyete ayisyen an pou enfòme  piblik la. Men fò nou pa kite lapèrè anvayi nou (pou nou pa fè travay nou dwe  fè), pou pote chanjman nan sosyete a. Fò nou pa panse toutan a «menas» nou ka  jwenn, lè n ap fè yon travay pou klere je moun. Moun k ap viv Ayiti  (patikilyèman sa yo ki pa ta renmen chanjman tout bon yo rive fèt, moun ki ta  sèlman gen nan tèt yo rive sou pouvwa, pran rèn pouvwa a pou al kanbende, san  regle anyen serye pou avansman peyi a, moun k ap reve monte sou pouvwa pou al  kontinye fonksyone nan yon nivo magouy pi wo), se nòmal pou moun sa yo ta panse  yon sitwayen ayisyen k ap pale de «chanjman» ta dèyè kèk pòs ou plas politik,  ou menm ta gen aspirasyon politik. Bon, an menm tan tou, fò nou  di : nou pa ka limite fason moun ap panse. Yon moun lib pou l panse sa l  vle, osilontan endividi sa a pa kreye pwoblèm nan sosyete l ap viv la;  osilontan moun sa a pa koze oken pwoblèm pou pesonn; osilon moun sa a respekte  lòt; li pa fè difamasyon; li pa vyole oken lwa ... Se nòmal pou toujou gen  kritik (men, li ta pi bon si kritik sa yo ta «konstriktif», kritik ki pa chita  sou voye monte pou jis kalonnen kèk moun). Se nòmal pou n toujou tande kritik  (e nou pa ka atann ke yo ta pozitif toutan). Non, yo p ap parèt pozitif toutan.  Men, sa ki dwe pi enpòtan pou nou, kòm Ayisyen, se ta panse a tout mwayen,  tout chemen kout nou ka pase pou ede Ayiti (yon fason, yon lòt) san pè, san  krent, san atake pesonn, san rete tann pesonn k ap vin bat bravo pou sa n ap fè,  san rete tann yon plak oubyen yon ewad pou rekonèt travay nou. Nou dwe, pito,  fonksyone ak yon filozofi, kote nou bliye pwòp tèt nou dekwa pou nou konsantre  sou yon travay nou pa atann oken salè ou rekonpans pou li an retou). Depi  douzan, mwen monte alagrandefouwou sou entènèt la, pou patisipe nan prèske tout  fowòm ki konekte Ayisyen. Non mwen parèt nan prèske tout melinglis ou «lis  diskisyon» ki an rapò ak Ayiti. Epoutan, mwen pa dèyè oken plas Ayiti; mwen pa  dèyè ale nan eleksyon pou oken pòs politik; mwen pa dèyè oken plak ni ewad nan  men pesonn … Men sa ki pi enterese m, se wè kijan mwen ka mete kèk èd tan de  kote pou ta ede Ayiti, atravè rechèch, ki ide mwen ka bay (lè m ka ekri yon ti  atik), kijan mwen ka patise (mwen ta di : nan rekonstwi yon lòt Ayiti mwen  t ap reve depi avan 12 janvye 2010 (demil dis). Nan diskisyon kèk konpatriyòt  sou fowòm ayisyen, se nòmal yo mansyone «vil» ou «andwa» yo soti Ayiti a. Lè yo  fè mansyon an, imedyatman, sa ki vin nan tèt mwen se «òganizasyon  rejyonal». Se yon koze enpòtan pou tout Ayisyen ta pran oserye. Bon, li enposib  pou tout Ayisyen ta soti Petyonvil, Tijo, Bwapatat, Pegivil ... (jis pou  site kèk zòn ki ta konsidere «zòn lelit», kèk tan de sa). Se pa zòn sa yo  sèlman ki fòme tout Ayiti, men akoz yon mank ‘edikasyon’, anpil Ayisyen konn pa  santi yo alèz pou di kibò yo soti Ayiti pafwa. Rezon an byen klè : pandan  plizyè ane, gouvènman ayisyen te kreye yon prejije kote lè yon moun te fèt an  pwovens, yo te konn make «peyizan» sou batistè l, epi «sitaden» sou batistè  moun ki fèt Pòtoprens. Mo ‘peyizan’ an nan peyi Ayiti, selon jan yo ta itilize  l, kapab gen yon «konotasyon negatif» (ki ta vle di : moun mòn, nèg fèy, gwo soulye, moun ki pa pase lekòl ). Donk, se  depi lontan, anpil Ayisyen te santi yo etranje nan pwòp peyi yo. Pou tounen sou  sijè ‘òganizasyon’ an, pa gen dout ke n konnen egzistans kèk «òganizasyon  rejyonal» nan dyaspora a. Pou nou menm ki sou entènèt la, ki ta manm yon  ‘òganizasyon jejyonal’ kèlkonk, nou dwe kenbe fèm, kenbe dyanm ladan pou ede  rejyon kote nou soti a. Lè  ou se manm nenpòt òganizasyon, se pa yon koze ki fasil; pa mete nan tèt ou tout  bagay pral mache byen. Anndan yon òganizasyon «moun ki soti menm rejyon», manm  òganizasyon sa a konn gen ti pwoblèm antre yo, ti jalouzi (pa egzanp, si youn  ta ap fè plis efò pase lòt, si yo ta bat plis bravo pou yon manm òganizasyon  an, si yo ta bay yon moun yon ewad, si yo ta plis rekonèt travay yon moun …).  Zanmi, sa ki dwe enpòtan pou ou, se ta fyè de travay w ap fè andedan yon  òganizasyon. Kwè nan sa w ap fè a, travay tèt kale pou pote kontribisyon pa ou.  Kèlkeswa pwoblèm ou ta rankontre, kontinye pèsevere. Kenbe rèd, pa moli. Anplwaye  talon ou yo pou avansman òganizasyon an. Gen moun se bon manje yo ka kwit pou  pote nan reyinyon òganizasyon an. Enben, kontinye fè travay ou: kontinye  kwit bon manje pou òganizasyon an. Gen moun se bèl ide yo ka bay pou  òganizasyon an fè pwogrè; enben, kontinye layite bèl ide pou òganizasyon an  vanse. Gen moun se «piblisite» yo ka fè pou òganizasyon an; enben, òganizasyon  an bezwen bonjan piblisite dekwa pou moun konnen egzistans li; kontinye fè  piblisite pou li, dekwa pou plis moun (kèlkeswa kote yo soti) bay òganizasyon  sa a jarèt… Donk, chak moun kapab gen yon «don» espesyal, ou yon «talan»  patikilye. Li enpòtan pou mete ‘don’ ou ‘talan’ sa a o sèvis Ayiti. Finalman,  kèlkeswa sa ou wè ou ka fè jodi pou ede Ayiti, pa janm di ou va gen tan  demen. Demen pa pou ou. Ou pa gen oken kontwòl sou demen. Se Bondye ki gen  kontwòl demen. Peyi nou ap travèse moman difisil, apre katatwòf douz janvye a. Pou  nou menm Ayisyen ki vivan jodiya, se pa chans nou la; men se pa paske nou ta pi  bon pase sa ki viktim yo. Nou te ka pami yo. Grasadye, nou vivan jodiya; ann di  Bondye yon gwo mèsi pou sa. Men, pandan nou vivan toujou, gen anpil bagay nou  ka fè pou ede Ayiti. Kèlkeswa sa nou ka fè a, nou pa dwe janm panse l ap twò piti.  Nou dwe toujou met nan tèt nou ke anpil lòt moun ka benefisye de sa nou ka fè  nan chan ou domèn pa nou pou ede peyi sa a. Ou menm ki gen aksè a entènèt la,  pa annik li mesaj, pa annik gaspiye tan ou sou granchemen savwa sa a, lè nou  konnen ou ka itilize l pou fè anpil bagay pou ede Ayiti, yon fason, yon lòt. Ou  menm ki gen yon talan kèlkonk oubyen yon don, montre li pou ede Ayiti ki bezwen  èd ou jodiya. Kèlkeswa sa ou ka fè a, pa pèdi tan pou fè l pou ede rekonstwi  Ayiti sou tout fòm. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:38", "url": "https://www.potomitan.info/vedrine/demen.php", "image_url": null}
{"title": "Potomitan - Ti Malis ak Bouki apre 12 janvye: Pati II", "text": "Ti Malis ak  Bouki apre 12 janvye: Pati II ( Dyesibon  kontinye ap pale sou tranbladtè a ) Jou  ki 29 avril 2010 anba syèl ble Sò  Ayiti (yon tèks Emmanuel W. Védrine ) Mezanmi,  m ap di “krik!” Nou  menm, n a reponn “krak!” pou di mwen si nou la, si nou vivan toujou. Alo!  Alo! Gen moun la? Alo!  Èske gen moun nan  kay la? Kenbe  chen pou mwen, souple! Nou konnen chen yo michan, e yo mòde antrèt (an trèt). Onèlamezon!  Mwen di “onè, wi!” Se mwen Dyesibon k ap frape a. Kote  nou, mesyedam, lasosyete? Epa m pa tande bri nou. Èske nou la? Kote  Dyekiswa? Èske li gen tan al nan patiraj? Èske  l gen tan pran yon ti kolasyon maten an anvan l met deyò? Wi, alòske mwen te pase kote l pou wè  ki nouvèl tounèf li pran de Pòtoprens. Mwen menm, se nèg andeyò mwen ye. Malgre  mwen poko janm ale la, men m ap di nòtrejou kijan mwen te touche pa katastwòf  terib 12 janvye a. Bon, nòtrejou, nou te fè yon ti pale byen kout sou otèl  ki rele “Alabèletwal” ke yo di ke gouvèlman an  te gen tan bati  trapde (pripprip, byen  vit, byen rapid) pou viktim tranbladtè (latranbladtè, tranblemanntè,  tranblemandetè, tranbletè) 12 janvye ane sa a. Konpè Mèsidye, ki pa t gen lontan depi  blan Nanpanyòl pimpe l Ayiti, t ap fè yon batbouch sou pwoblèm moun ap  konfwonte nan otèl sa a (pa egzanp, lapli mouye yo, yo santi fredi jouk nan zo  leswa, chen ap janbe yo adwat agoch, e tandiske nan plen menmwit, pa gen  chenjanbe pou chen ta vin manje, pou voltije sove ak moso griyo, gwo moso vyann.  Men se lè mwen mande konpè Mèsidye dekilakyèl chen ap frite asètsèzè! Èske se  chen tout bon? Èske se chen ki gen kat vrè pye? Èske se chen ki gen de pye  lajounen, kat pye sole kouche? Èske se dèye vrè vyann moun manje chen sa yo ye?  Bon, pale de koze “vrè vyann” Ayiti, se yon lòt pawòl anpil depi nan tan lenbo.  Pito nou fèmen chapit sa a. Wi, pandan mwen t ap pale, konpè Mèsidye  t ap souke tèt gade, kòmkidire (kòmkwa) mwen gen lè pa okouran de chen ki vin dèyè  fè dappiyanp sou maling moun ki te viktim yo. Adye wi dan! Se pa koze pou dan  ta griyen. Pa ri non mezanmi, pa montre 32 nou lasosyete. Jis pran pòz mazora  timid pou nou pa griyen 32 nou. Sere dan nou pou pa montre nou kontan. De rant  dlo koule sot nan je m paske nou tout se Ayisyen, malè youn ta dwe malè lòt. Lajwa  youn ta dwe lajwa lòt tou. Byennèt youn ta dwe byennèt lòt pou n ta fè sousèt  ladousè ansanm, pou n ta petri ladousè pou tete siwo l. Nou tout te ka pataje  bonnèt mouche Lakansyèl ansanm, san lòt pa ta bezwen kontinye ap fè viwonn  pyebwa pou eseye vòlè l. Men konpè Mésidye ki te konn Pòtoprens fen e byen…  bon, nou konnen misye se yon ansyen mawoule ki te konn mennen gwo towo bèf gra  al vann la, nan labatwa nan tan lontan, anvan li t al koupe kann Nanpanyòl,  atravè yon rakèt li te jwenn, kote l te prese prete desan goud nan men defen konpè  Kenòl pou te peye vwayaj la. Alòske konpè m t ap rakonte nou kijan  kè li rache, kijan kè l te soti nan biskèt li lè li te pran nouvèl kouman  Pòtoprens, li te konnen an kraze, kijan kapital li te konnen nan  ane 50 yo demantibile avan krache sèk, san  pesonn pa t avèti, nan dat douz janvye. Kenbe dat sa a nan tèt nou mezanmi, pa  blible li. Bon, dotyen moun  ta di nou  fou si n ap kontinye sonje l2 janvye. Men se yon dat enpòtan nan istwa Ayiti. Wi,  fò n kontiye sonje l pase l ale ak tout tip kretyenvivan ki te Ayiti. Nou tout  Ayisyen viktim alawonnbadè (kit sa ki Ayiti, kit sa yo ki lòtbò dlo, tout pote  non “Ayisyen”). A wi, “tande ak wè se de”. Pwovèb la  pa manti. Se vre mwen, abitan, poko janm ale Pòtoprens pou ta konstate tout  dega tanpèt san lapli douz janvye a fè, kijan li desann pantalèt kòmè Ayiti,  men ak krèy moun lavil (ki pa lwen ak bouk isit la) k al wè ak de grenn je yo  (ak pwòp nawè yo, kòm granmoun lontan ta di) pou yo rakonte nou menm, abitan nan  bouk la istwa sa a, avrèdi nou tout touche jouk nan mwal zo, kè nou tout  dechire an miyèt moso. Bon, pou tounen sou zafè “chen” an,  konpè Misidye te mansyone a, premye bagay ki te vin nan tèt konpè Dyeswa: “ Se lougawou sanwont k ap frite, ki tounen  chen leswa. Moun otèl Alabèletwal yo dwe dòmi ak ponyen sèl bò kote yo pou voye  sou chen sa yo lè yo vini ”. Bon se vre, gen lougawou Ayiti. Te toujou gen  lougawou tout kote Ayiti, depi sou prezidan bann machwè lè y ap rakonte istwa  yo (tèlke: chen ki desètwotè leswa, chen yo konn rankontre k ap fimen pip nan  Kalfou Makawon, chen k ap imite chwal k ap ranni nan savann, chen k ap touse  kòmkwa yo gripe, bourik chaje ki pa kanpe, chwal sele k ap mache san moun sou  yo, chat nwa sou do kay tòl men ki pa dèyè rat, chat gri ke long, frize sou do  kay pay k ap plenyen, bann kochon dyòl long k ap frite leswa, manman poul ak  pakèt ti poul, bèt dyòl long tout espès, zwazo ak dife nan bèk yo, elatriye),  men apre 12 janvye yo ta sanpidè (sanwont san santiman) pou ta ap frite nan  otèl Alabèletwal, kote malere, malerèz, timoun, timoun katchòkò vant anfle pye  chèch (bagèt legede), timoun nwa lamizè kolore cheve yo an jòn, moun pye kase, moun  bra kase, moun donmaje, fanm ki gwòs gwo vant ki prèt pou miba… anfen kote tout  viktim tranbladtè 12 janvye a ap dòmi. Nan tout pale nou, diskisyon nou te fè,  nou vin remake otèl Alabèletwal la se pa yon otèl pou gouvèlman an te mete pèp  Pòtoprens lan, annantandan zotobre sa yo ta deside konnen sa yo pral fè tout  bon vre pou mete peyi Papa Desalin nan rekanpe sou de pye miliè l. Wi, Papa  Desalin ta fache. Wi, li ta frape pye l atè pou krache kòlè l. Wi, li ta kriye tou  pou wè mizèrere pèp ayisyen jounen jodi. Se yon moun yo di ki te bay vi li pou  kreye patri sa a. Wi, te gen gran ewo ayisyen nan tan lontan. Alòske se pa  magouyè, vandèdpeyi, blofè, fo patriyòt k ap toupizi pèp depi lè ti konkonm te  leve berejenn li fese l atè. O, non! M ap pale de nèg santi bon, ewo, pa “zewo”  non mezanmi. Ewo tout bon…ki pa gen “z” pa devan. Wi, nou sonje defen Tonton Pyè,  filozòf analfabèt sa a, lè pou l kare kò l nan fòtèy li, kachimbo l nan bouch  li ap voye nway tankou yon gwo boukan dife k ap voye lafimen vèt nan syèl…  Granmoun nan ka rakonte ou Istwa Ayiti depi “A” joukka “Z”. Li konn tout non  prezidan, ki t ap dirije lapatri. Epoutan, granmoun nan pa t konn ni li, ni  ekri (li pa t konn bekounaba nan fèy malanga). Men, moun konnesè di : “Tonton  Pyè se yon filòzòf ki diplome nan Inivèsite Lavi. Tèlman misye konn anpil bagay  nan lavi, bagay reyèl.” Mezanmi, lasosyete! Fè m tande vwa  nou. Pa rete ap dòmi! Ayiti se pou nou tout. Ann pale de mizèrere peyi Rèn  Anakawo a, peyi Tousen an, Peyi Desalin nan, Peyi Chalmay Peral la. Bon,  alòske, peyi magouyè yo tou. Nou pa bliye yo. Enben, tout se pitit Sò Ayiti  byenke nou tout Ayisyen pa “kabrit Tonmazo” (nou pa gen menm plim menm plimay).  Men… ou kwè moun sa yo pa ta chanje apre 12 janvye pou sèmante swasanndisèt fwa  sèt, pou ta sispann abize, blofe, boule, esplwate, dechouke, dechèpiye, grate  santi, kraze, piye, radote, vòlè, vòlè al sere …? Lasosyete, nou va di rès la. Mezanmi, m ale! Dyesibon. Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:39", "url": "https://www.potomitan.info/vedrine/malis.php", "image_url": null}
{"title": "Diznevyèm Gradiyasyon Haitian Multi-Service Center", "text": "Diznevyèm Gradiyasyon Haitian Multi-Service Center Diskou envite espesyal, E. W. VEDRINE * (Boston, Massachusetts - 9 jen, 2007) In English : The Haitian Multi-Service Center 19th graduation (pdf, 25 KB) Se tout yon onè pou mwen jodiya dèske ou te chwazi mwen  kòm pòtpawòl diznevyèm gradiyasyon Haitian  Multi-Service Center . Imedyatman Msye. Dulson Brunace te kontakte m pou wè  si m te ka volontè kòm pòtpawòl gradiyasyon ou jodiya, repons mwen se te “wi”  san grate tèt. Pou gradye yo, mwen vle felisite ou dèske ou sot travèse  youn nan pon nan lavi ou, e youn ki gen pou wè ak edikasyon. Mwen vle felisite  ou pou pèseverans ak travay di ou ki ede w reyalize youn nan bi enpòtan ou gen  sou lis ou. Isit, Ozetazini, trè souvan nan gradiyasyon nou tande mo  “commencement” (nan lang anglè) ou kòmansman an kreyòl. Donk, nou pa gen  pwoblèm konprann mo fanmi sa yo. Nan sans sa a, sètifika ou pral resevwa jodiya  pa dwe siyifi «fen» edikasyon ou, men pito yon kòmansman. Donk, ou gen plizyè kilomèt  pou pakouri toujou paske konesans enfini; li pa gen fen. Chak jou nou aprann  yon bagay nouvo nan Inivèsite Lavi kote nou tout se elèv e pwofesè alafwa. Mwen pwofite gran opòtinite sa a pou felisite gradye yo e  tout moun ki t ap sipòte yo pou atenn bi yo jodiya. An patan, mwen vle mansyone  pwofesè sant lan. Lè nou di “gradiyasyon” se yon kòmansman , nou kapab wè tou yon fòm renesans (yon bagay nouvo) oubyen yon nouvo pa yon moun fè nan lavi. Donk, nou gen tan imajine lajwa nan  kè ou jodiya pou yon tèl akonplisman, tout yon rekonpans pou travay di ou yo  nan sant sa a e ke kounyeya ou pre pou ale de lavan, ou pre pou grenpe yon mach  ki pi wo. Nan kontinye ale vè lavan sou mach pi wo sa a, kèk nan  nou kapab wè sa kòm yon kle pou ouvri pòt travay; kèk nan nou kapab wè l kòm  yon opòtinite pou ale vè lavan entelektyèlman. Men kèlkeswa entèpretasyon ou de  sètifika w la jodiya, mwen vle felisite ou ankò pou gran akonplisman sa a nan  lavi. M ap pran opòtinite sa a pou raple ou devwa w vizavi kominote ou isit nan  vil Boston e an(n) Ayiti. Wi, li enpòtan pou raple w kominote ou an tèm  responsablite w pou eseye pote pwòp kontribisyon w paske sètifika ou pral  resevwa toutalè konsa se tankou yon flanbo li pral ye nan men ou. Lè yon moun gen yon flanbo nan  men l, bi l se pou klere. Donk, chak moun ki gradye pral gen yon flanbo nan men  yo. Moun  itilize flanbo lè li fènwa; yo itilize l pou klere. E an patan, nou wè Haitian Multi-Service Center kòm sant  prensipal ki distribiye zouti ekleraj sa yo paske wòl li se prepare moun nan  kominote a e jodiya, ou pami moun sa yo ki benefisye de travay l ap fè depi  plis pase ven ane nan kominote nou nan vil Boston. Donk, avèk flambo sa a nan men ou  jodiya, apa bi prensipal ou pou jwenn yon pi bon travay, pou avanse nan lekòl e  pou viv mye nan sosyete ameriken an, pa bliye panse a kontribisyon ou pou ede  kominote ou isit, lòt Ayisyen ki nan bezwen (yon fason, yon lòt) epitou, pa  bliye pou kontinye sipòte Haitian  Multi-Service Center fason ou kapab. Sant edikasyonèl sa a se kay ou, donk  mete ou alèz lakay ou. Pa abandone l apre ou fin resevwa sètifika ou jodiya.  Kenbe kontak avèk administratè, pwofesè, e estaf yo paske sant lan vin fè pati  de fanmi ou nan lavi. Men mande ou pou panse a tout pwoblèm kominote a ap  konfwonte e panse a èd ou kapab bay pou founi kèk amelyorasyon. Paske jodiya,  ou gen yon flanbo nan men ou, youn ki limen k ap klere. Moun ki nan tenèb pral  benefisye de iliminasyon l. Sètadi, konesans ou pran nan Haitian Multi-Service Center ap toujou jwenn yon plas kèlkonk nan  kominote w la. Mwen vle di w tou ke se moman pou panse a Ayiti – patri  ou. Panse a sa ou kapab fè avèk konesans ou pou ede Ayiti. Patri nou an bezwen  ti moso ladan. Donk, panse a tout fason posib ke Ayiti kapab benefisye de  konesans sa a (sa kapab atravè kèk konsèy, patisipasyon ou nan òganizasyon  rejyonal yo nan dyaspora a pou ede Ayiti /oubyen òganizasyon rejyon lokal kote  w soti Ayiti a an tèm de kisa ou kapab fè pandan w isit, nan yon peyi kote ou  gen anpil opòtinite). Nou dwe fyè tou de akonplisman nou. Pa gen anyen mal nan  sa. Men, mete sou sa, nou dwe pi fyè toujou lè nou fè yon bagay pou kominote  nou nan dyaspora a e pou manman peyi a, Ayiti ka benefisye de li. Donk, nan  tout sa ou kapab fè nan kapasite ou, pa bliye bezwen Ayiti ak soufrans li, pa  bliye plizyè milye Ayisyen ki nan bezwen (pa sèlman Ayiti men nan dyaspora a  tou). Pou klotire, nou gen privilèj viv nan pi gran peyi nan  lemonn jodiya, Etazini e nan de (2) pi gran syèk: ventyèm ak venteyinyèm syèk. Donk ou wè tout bagay, men an  menm tan kominote nou an nan bezwen. Toujou gen anpil pwoblèm nan peyi nou  Ayiti e akoz tout opòtinite ke anpil nan nou ap jwi isit, nou gen tandans bliye  sa yo ki nan bezwen (swa yo se manm kominote lokal nou oubyen Ayiti). Kenbe la, pa  lage! Ankò, mwen felisite ou avèk pwofesè, administratè e estaf  ki te toujou la ap sipòte ou pou te kapab travèse jodiya youn nan gran pon nan  lavi. Vrè defi ou pou pataje ak kominote ou konesans ou sot akeri nan Haitian Multi-Service Center kòmanse  jodiya e avèk èd ki sot nan men Bondye avèk sajès ou pral mande l ba ou,  sètènman w ap kapab travèse plis pon enpòtan nan lavi ou dekwa pou rive atenn  bi ou yo, epitou pou ede kominote ou an retou. Mèsi! Ke Bondye beni ou. Bondye, beni Amerik! *Emmanuel  W. VEDRINE. Ekriven ayisyen-ameriken. Fondatè E. W. Védrine Creole Project (premye pwojè kreyòl sou entènèt la ki ekipe ak materyèl didaktik pou Pwogram  Bileng Ayisyen) e fondatè Haiti’s Super Web Directory (pi gwo wèb ki  ekipe ak dokiman sou Ayiti). (© E. W. Védrine, 2007)  Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) evedrine@hotmail.com , e_vedrine@yahoo.com Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:40", "url": "https://www.potomitan.info/vedrine/diskou.php", "image_url": null}
{"title": "Pasaj Yves Estenvil  Boston nan kad yon misyon edikatif e kiltirèl", "text": "Pasaj  Yves Estenvil 1 Boston nan kad yon misyon  edikatif e kiltirèl (1997) Entèvyou sa a te  reyalize ak Emmanuel W. Védrine, animatè emisyon «Chache konnen ak Védrine», Radio Haiti Diaspo Inter nan dat 13 me  1997 nan Boston. Zanmi oditè, m ap  di w bonswa, se yon plezi aswè a nan emisyon «Chache konnen ak Védrine» pou n  gen avèk nou yon envite espesyal ki soti dirèkteman nan peyi d Ayiti, e ki de  pasaj pa bò isit nan kad yon rankont kiltirèl e edikatif. Si ou raple w byen,  ane pase nan mwa avril, sou direksyon Joel Theodat (chèf Depatman Bileng West Roxbury High School ),enben li te òganize yon pwogram kote  plizyè elèv ayisyen kou etranje te antre nan peyi d Ayiti pou al obsève, pou te  an kontak ak reyalite peyi a, wè kote pozitif e negatif peyi a tou. Nan menm  rankont kiltirèl sa a, West Roxbry High  School te tabli yon kontak ak Sekretèri d Eta Jenès-Espò kote te genyen Yves  Estenvil ak Frantz Léandre (direktè lajenès) ki te bay gwoup sa a yon bèl akèy  chalere  e ki te fasilite anpil bagay pou  yo nan peyi d Ayiti pou vwayaj sa a te tounen yon reyalite. Se nan  menm ide sa a n ap resevwa Yves Estenvil aswè a nan miko nou. Estenvil se  konseye teknik, manm kabinè direktè ekzekitif Sekretèri d Eta Jenès-Espò ak  Sèvi Sivik nan peyi d Ayiti. N ap di w bonswa e byenveni nan  Boston. Y. Estenvil : Wi, nou byen  kontan envitasyon Radio Haiti Diaspo  Inter fè nou an. Nou di l bonswa tou e nou pwofite okazyon an pou n di  bonswa a tout zanmi oditè Radio Haiti  Diaspo Inter . E. W. Védrine: Bon, Estenvil, kòm ou sot tande nan prezantasyon sa a, donk kominote a pre pou  tande ou. Premye kesyon mwen gen pou ou se: èske w ka esplike prezans ou kòm  reprezantan Sekretèri d Eta Jenès-Espò ak Sèvis Sivik nan Boston? Wi, efektivman, m ka esplike li. Prezans mwen nan Boston epòk sa a, m kapab  di l gen yon doub esplikasyon. Premye esplikasyon an sèke Sekretèri d Eta  Jenès-Espò e Sèvis Sivik gen 2 misyon: yon misyon ankadreman e yon misyon  akonpayman jenès. Lè n di «jenès», se alafwa jenès ayisyen k ap viv nan peyi d  Ayiti e jenès ayisyen k ap viv lòt bò dlo (kit se an Ewòp, nan Karayib la, nan  Amerikdinò ou nan nenpòt ki kwen nan mond lan). Donk, misyon Sekretèri d Eta a  se ankadre e akonpaye otan ke l kapab jenès sa a kòm aktyèlman nan Boston gen  kongrè jèn k ap fèt; se yon aktivite jenès, lajenès se popilasyon sib Sekretèri  d Eta a. Donk aktivite sa a se se yon aktivite enpòtan pou Sekretèri d Eta a.  Sa esplike prezans li atravè m jodiya nan Boston. Ansuit,  nou t ap pale tale de «ankadreman» e «akonpayman». Sekretèri d Eta a, li genyen  pou l akonpaye e ankadre lajenès nan diferan domèn: animasyon, domèn sivik,  espòtif, edikatif, fizik, elt. Kongrè jèn sa a k ap fèt la, ansuit fèt drapo,  tankou n t ap di pou premye a, se yon aktivite  animasyon li ye. Dezyèm nan se yon aktivite  sivik , pase se yon aktivite kote jèn pa bò isit ap selebre 18 me, ki se fèt  drapo. Donk, bagay sa a enteresan pou Sekretèri d Eta a e sa esplike prezans li  pa bò isit atravè mwen menm e sa se premye esplikasyon an. Dezyèm esplikasyon  prezans mwen isit se Camp d’été Caraibéen ki  gen pou fèt an jiyè 1997. Bon,  mwen vin  nan Boston po non sèlman enfòme popilasyon jivenil ayisyèn nan sou kesyon an,  men tou pou kontak avèk yon ansanm de responsab, yon seri enstitisyon pou wè kòman  sèten jèn te kapab patisipe yo menm nan kokenn chenn aktivite sa a k ap fèt  Ayiti, soti nan kòmanse mwa jiyè pou rive nan fen mwa sa a. O.k, nan kad Camp d’été Caraibéen nan, pou kominike a k ap tande ou, èske w ka di n ki peyi k ap patisipe e si l  posib, reprann dat la egzatteman, ki aktivite k ap genyen, ki objektif kan ete  sa a ki pote non Camp d’été Caraibéen ? Bon, m ap kòmanse  pale de peyi nan Karayib la k ap patisipe nan kan an. Dabò, nou gen Lagwadloup,  Ladominik, Kiba, Jamayik, Pòtoriko ak Repiblik Dominikèn. Nou gen sèt peyi sa  yo annatandan ke gen lòt peyi ki rejwenn lide a voye kèk jèn vin patisipe  anndan aktivite sa a e se repons a premye pati kesyon an. Yon lòt eleman nan  kesyon ou te poze a, se ki objektif kan ete sa a? Objektif li se pèmèt yon patisipasyon,  relasyon echanj ant jèn diferan peyi nan Karayib la. Nou konnen peyi Karayib yo  tankou yo abitwe di l, yo alafwa ini e divize. «Divize», sètadi gen yon ansanm  de bagay ki pa menm nan peyi sa yo. Ini, gen yon ansanm bagay ki menm, sa vle  di: o nivo lang, yo divize. Yo pa pale menm lang e gen kote se espayòl, kreyòl,  anglè yo pale men yo ini paske yo genyen menm istwa, kèk trè kiltirèl ki  sanble. Donk, kan sa a ap pèmèt jèn diferan peyi sa yo fè yon tètkole de  diferans ki genyen o nivo kiltirèl, lengwistik, mès e koutim ansanm de bagay ki  komen lakay yo. Yon dezyèm bagay, se ta okipe vakans ete jèn yo pandan n ap  pèmèt yo reyalize aktivite edikatif, kiltirèl, aktivite sosyal, espòtif e pèmèt  yo tou aprann sa yo rele «Lavi kominotè», pèmèt yo patisipe nan devlopman  lespri solidarite e eseye kraze sa n ka rele «chak koukouy klere pou je l» men  pèmèt ke anndan kan an genyen yon atmosfè solidarite gwoup e ki pou pèmèt jèn  yo pou yo pa santi yo pou kont yo. Yo pa dwe viv pou kont yo, men yo dwe viv  ansanm avèk zanmi an, kanmarad la, ansanm ak frè a, sè a. Se devlope lakay jèn  sa yo sans «kreyativite» e pèmèt ke jèn Ayisyen yo, de fason espesifik, devlope  sans «akèy», «ospitalite» pa rapò a jèn k ap viv nan lòt peyi. Yon lòt kesyon mwen gen pou ou: kòman fè se « West Roxbury High School » ou chwazi pou vizite nan kad rankont  kiltirè sa a? Wi, tankou m t ap  di talè a, kan ete a se yon aktivite k ap akeyi etranje ki sot nan peyi Karayib  yo men an menm tan, Sekretèri d Eta di genyen yon ansanm jèn Ayisyen k ap viv  nan peyi etranje ki koupe de reyalite Ayiti a oubyen paske yo pati kite peyi a  depi lontan oubyen paske yo pa t fèt nan peyi a. Donk, li enpòtan pou yo  renouvle ak reyalite sa a oubyen konnen reyalite sa a; se s ak fè li deside ke  genyen yon seri kwen nan mond lan tankou Ewòp; pou Ewòp, Frans, Bèljik. Tankou  Amerikdinò: Kanada, Etazini. Tankou Karayib la: Repiblik Dominikèn, Matinik,  Gwadloup, Kiba kote k gen anpil Ayisyen pou gen jèn ayisyen ki soti nan peyi sa  yo tou pou vin patisipe nan kan an, e se youn nan rezon fondamantal ki esplike  prezans mwen isit: se vin prepare patisipasyon jèn ayisyen sa yo nan Camp d’été Caraibéen an. Pou kisa  se West Roxbury High School ke n  chwazi? Se paske premyèman, nou vle fè bagay la ak yon  maksimòm disiplin. Nou pa etabli kontak la ak kèk pèsonalite oubyen endividi,  men nou etabli l ak moun ki lye ak kèk enstitisyon. Donk, se enstitisyon sa yo  yo menm apati kritè fondamantal Sekretèri d Eta a ba yo, travay rekritman jèn  moun, jèn k ap patisipe tankou Frans, Bèljik ak lòt peyi nan Karayib la nou sot  site. Dezyèm rezon an, sèke Sekretèri d Eta a gen sèten esperyans ak West Roxbury High School tankou nou t ap  di talè a nan prezantasyon an, genyen Joel Theodat pa egzanp ki òganize yon toune edikatif e kiltirèl ak kèk jèn. Se  yon pwogram trè rich o nivo Sekretèri d Eta a, nou travay ak yo e nou estime  gen yon seri aktivite k ap pèmèt relasyon echanj ant jèn ayisyen Ayiti e  aletranje, relasyon echanj ant Ayisyen an jeneral e jèn etranje, relasyon echanj  ant Ayisyen an jeneral e jèn etranje nan sans sa a kapab bay yon gwo koutmen.  Men pou kisa nou chwazi enstitisyon sa a? pase nou gen  yon pratik nan travay ansanm, sètadi se yon  bagay ke nou konnen sa n ka fè ak li. Donk, se pa yon diskriminasyon ant  enstitisyon men, se tou senpleman nou gen yon pratik nan travay ansanm. Donk, sètadi yo etabli yon kontak depi ane pase. Apa West Roxbury High School , mwen kwè ou pase lòt kote Ozetazini an  tou, mwen pa konnen si w ka fè yon ti rale sou sa. Kòman ou te pale ak  pwofesè, kòdonatè yo nan lòt kote w pase? Bon, efektivman,  nou pase Nouyòk e nou rankontre ak yon responsab enpòtan k ap travay nan domèn  edikasyon, li menm l ap fè menm travay West  Roxbury ap fè a. Nou gen pou n ale Kanada pou n al fè menm travay la e se  ansanm de jèn sa yo, jèn ayisyen k ap viv nan diferan kote n sot di yo: Kanada,  Boston, Nouyòk, nan Amerikdinò a k ap patisipe nan kan sa a. Fò nou di kote n  pase, moun yo akeyi aktivite sa a ak anpil chalè. Donk, mwen kwè se yon bagay trè  enpòtan pou jèn, non sèlman nan kad echanj kiltirèl men devlopman yon seri  bagay  nan peyi a, nan peyi Kanada yo k  ap mete jèn yo an kontak tou. An tèm estatistik, pa egzanp nonb de jèn ki ka  patisipe, total an(n) Ayiti oubyen nonb de jèn nou menm nou konte chwazi pa  peyi, oubyen pa andwa, èske w ka fè yon ti pale sou sa? N ap tann nant 250 a 300 jèn k ap an(n) Ayiti pandan  ete a; donk jèn sa yo ap soti nan sèt peyi m sot ba ou yo e konpri Ayiti. Se  yo menm k ap fè Camp d’été Caraibéen an men anplis de sa, jèn etranje k ap patisipe nan kan ete sa a, yo o nonb de  «30». Sa vle di pou Ewòp, ap gen 6; pou Karayib la ap gen «4» e pou Amerikdinò  ap gen «20»; sa vle di Boston, Kanada ak Nouyòk ap met ansanm pou yo voye «20»  jèn. Se konsa m ta di pou chak peyi sa yo ap gen «7», «7», «6». Bon, kounyeya y  ap atann yo ansanm pou yo wè kiyè k ap voye «6» la men gen «20» pou «3» peyi sa  yo. Nan kad istwa bèl aktivite sa yo, m pa konnen si w ka fè yon pale de sa, kòman Camp d’été Caraibéen an vin kreye? Pou  moun ki fèk ouvè radyo a, m panse yo ta renmen konn yon ti istwa de sa. Fòk nou di  Sekretèri d Eta Jenès-Espò abitwe òganize an(n) Ayiti kan ete men, o nivo  nasyonal. Ane sa a, aktivite a gen yon dimansyon entènasyonal … gen yon  enstitisyon ki kreye an janvye 1996 sou enfliyans Sekretèri d Eta Jenès-Espò e  Sèvis Sivik d Ayiti. Enstitisyon sa a rele KONKAJEK. Se yon zouti de koperasyon  nan domèn espò , lwazi , kilti , edikasyon fizik , sivik , elt. E nan kad enstitisyon sa a, gen aktivite koperasyon ki  deja etabli ant Ayiti e lòt peyi Karayib yo, sa yo gen tan ofri Ayiti yon  ansanm aktivite deja tankou fòmasyon, etid, evalyasyon, etid sou enfrastrikti,  sou evolisyon espò, developman espò nan peyi a, elt. Gen kad ayisyen ki fòme  nan diferan peyi Karayib yo ap ofri yon bagay inilateral; se yon bagay  miltilateral  Sa vle di chak peyi ap  kolabore, ap bay yon bagay suivan posiblite li, elt. Kòm Ayiti li menm  benefisye yon ansanm de avantay nan peyi sa yo nan kad KONKAJEK la, donk se nan  li menm tou ap òganize Camp d’été  Caraibéen an kote gen jèn k ap soti nan diferan peyi nan Karayib la pou vin  pase vakans, yon atmosfè edikasyon, lwazi, espò, edikasyon fizik, animasyon, e  sosyo-edikasyon. Èske se premye fwa o nivo entènasonal kan ete sa a ap òganize? Wi, se premye fwa  o nivo entènasyonal sa ap fèt. Sètadi, gen lòt kote nan Karayib la sa fèt deja o nivo entènasyonal? Wi, gen aktivite o nivo entènasyonal ki òganize  deja nan Karayib la men se premye fwa Ayiti li menm ap akeyi yon aktivite nan  dimansyon sa a. Bon, kapab byen gen moun ki ta renmen  kontakte Sekretèri d Eta Jenès-Espò. Mwen pa konnen nan kad sa a, kòman sa ta  fèt pou ta pran plis enfòmasyon avan emisyon an fini. Efektivman, m panse gen Ayisyen k ap enterese a  kesyon an. Direksyon teknik k ap okipe l de Camp d’été Caraibéen an se Direksyon  Jenès-Espò ak Aksyon Sivik. O.K, nou di w mèsi anpil pou ti rale sa a ou sot fè a, e nou swete w pase yon  bon sejou nan Boston. Nou pa konnen si w gen yon dènye mo ou ta vle pataje ak  kominote a. Nou remèsye  «Radio Haiti Diaspo Inter» nan non pa mwen, nan non Sekretèri d Eta a, nan  non Pèp ayisyen e nan non peyi d Ayiti ke tout moun nan Boston renmen anpil e m  ap di tout moun ki t ap tande emisyon sa a, mèsi anpil! Bon, se la n ap rete pou aswè a nan emisyon «Chache-konnen». Mwen kwè anpil  moun pral atre an kontak ak nou e ak Sekretèri d Eta Jenès-Espò pou pran plis  kontak konsènan kan ete sa a. Mèsi anpil! (fen)  Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) HaitianLanguage@gmail.com – CreoleEditions@gmail.com Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:28:41", "url": "https://www.potomitan.info/vedrine/estenvil.php", "image_url": null}
{"title": "Potomitan - Kritik Ak Rechèch Sou Pwovèb Ayisyen : revizyon e edisyon 100 pwovèb ayisyen nan", "text": "Kritik Ak Rechèch Sou Pwovèb Ayisyen : revizyon e edisyon 100 pwovèb ayisyen nan 'You can learn Creole', zèv H. Ormonde \n    McConnell ak Eugene Swain Jr. Emmanuel W. Védrine 'You can learn Creole' se yon ti liv pòch ki te premye soti nan lane 1945. Nan prefas la, de otè yo siyale: [Nan prepare leson sa yo, bi nou se pou founi yon entwodiksyon pratik an kreyòl, epi nou evite tank li posib, detay teknik gramatikal.]. Donk lè n pakouri ti liv sa a, choz di choz fèt: yo kenbe dizon yo. Grafi kreyòl otè yo itilize nan liv la, se sa gouvèlman ayisyen epòk la (Elie Lescot) te adopte pou kanpaydalfabetizasyon, yon sistèm fonetik ki baze sou Sistèm Fonetik Entènasyonal (SFE). Byenke se katriyèm edisyon an (1960; 106 p.) m ap revize, men edisyon sa a toujou konsève tèks orijinal la. Liv sa a gen twa pati. Premye pati a divize an sis leson. Dezyèm nan, se yon glosè ki titre \"Dictionary of basic words\" English - Creole, Creole - English\" ki kouvri paj 39-98. Epi twazyèm pati a, ki fokis rechèch sa a, gen pou tit \"100 Creole proverbs\" (pp. 99 - 106). Otè yo pa klase pwovèb sa yo nan yon lòd konvenab; konsa, mwen klase yo an twa òd: 1.1: \"Klasman pa òd alfabetik\" (\"A\" - Z\"). Nan seksyon sa a tou, n ap jwenn varyant kèk leksèm, varyasyon kèk pwovèb (lòt fason yo ta di yo, pafwa sa depan de yon rejyon oubyen tou nan kèk varyasyon sa yo, nou kapab wè yo ratresi kote sa vin kreye plis estil). Seksyon 1.2: \"Klasman pa vèb\". La a pou fasilite klasman an, vèb la vin avan pwovèb la epi tout klase pa òd alfabetik. Nan dènye seksyon an, \"Klasman pa bèt\", li suiv menm òd dezyèm seksyon an, kote bèt yo vin avan. al(e) 12. Chak jou kouyè bwa al kay ganmèl men yon jou ganmèl, al kay kouyè bwa tou. anpeche 42. Larivyè anpeche pase dlo, li pa anpeche tounen. avèti 43. Larivyè avèti pa touye kokobe. bat 59. Pa kite bourik pou bat makout. ba, bay 71. Sa ki ba ou konsèy achte chwal gwo vant nan tan lapli pa ede ou nouri li nan tan sèk. bliye 60. Pa bliye granchemen pou chemen travès. boule 30. Je rouj pa boule kay. bwè 35. Kan poul bwè dlo, li pa bliye Bondye. chache 29. Jan chache, Jan twouve, Jan anbarase. di 56. Nèg di san fè, Bondye fè san di. 95. Vant plen di: gouyav mi gen vè. Vant vid di: kite m wè. dòmi 25. Fòk ou dòmi ak Jan pou konnen jan l wonfle. donnen 32. Jouroumou pa janm donnen kalbas. envite 47. Lè ravèt vle fè dans, li pa janm envite poul. fè 83. Ti nèg fè sa l kapab. Gwo nèg fè sa l vle. 74. Se bon kè krab ki fè li san tèt. 63. Piti piti zwazo fè nich. 45. Lawouze fè banda toutan solèy pa leve. 65. Prese kon ou prese, twò prese pa fè jou louvri. fiske 80. Si ou pa t ap fiske lesyèl, ou pa ta wè tan kouvè. fòse 96. W a fòse bourik janbe dlo, ou pa pe fòse li bwè dlo. gade 33. Kabrit gade je mèt kay avan l antre. galonnen 11. Bourik travay, chwal galonnen. gate 50. Maladi gate vanyan. gen(yen) 19. Dan pouri gen fòs sou bannann mi. 21. Dèyè mòn gen mòn. 26. Gen mèsi chen, se kout baton. 68. Ravèt pa janm gen rezon devan poul. 84. Ti chen gen fòs devan kay mèt li. goumen 64. Pòt tè pa goumen ak pòt fè. goute 55. Nan konpayi diri, ti wòch goute grès. kabicha 97. W ap kabicha pou manje manje moun chich. kanpe 72. Sak vid pa kanpe. kase 82. Souke tèt pa kase kou. klere 14. Chak koukouy klere pou je pa yo. koke 61. Pa koke makout pi wo pase men ou. konnen 15. Chat konnen, rat konnen, barik mayi a va rete la. 39. Kochon mawon konnen sou ki bwa pou l fwote. 53. Mò pa janm konnen pri dra. 75. Se soulye ki konnen si chosèt gen twou. 77. Se kouto sèl ki konnen sa ki nan kè yanm. 87. Tou sa ou pa konnen pi gran pase ou. kontre 38. Kan ou kontre zo nan granchemen, sonje se vyann ki te kouvri li. kouche 22. Fezè nat, li kouche atè. 58. Ou pa kapab kouche sou nat pou ap pale nat mal. kouri 40. Kouri pou lapli, tonbe nan gran rivyè. 57. Ou konnen kouri men ou pa konn kache. krache 48. Lò ou krache atè, li tonbe sou nen ou. kuit 66. Pwason genyen konfyans nan dlo e se dlo ki kuit li. 79. Se vye chodyè ki kuit bon manje. mache 73. Se pa kon chat mache li kenbe rat. manje 99. Yon sèl dwèt pa manje gonbo. 67. Rat kay manje pay kay. 92. Tout bèt nan lanmè manje moun, se reken ki pote move non. nouri 71. Sa ki ba ou konsèy achte chwal gwo vant nan tan lapli pa ede ou nouri li nan tan sèk. pale 62. Pale franse pa di lespri pou sa. pèdi 76. Se pa poutèt yon pen pou pèdi tout yon founo. pote 78. Se pa tout lè Magrit ale nan mache pou l pote bèl siwo. pouse 9. Bèf san ke, Bondye pouse mouch pou li. pran 86. Tizon dife di li fou, men li pa pe janm pran chemen larivyè. ranni 13. Chak bourik ranni nan patiraj li. rayi 69. Rayi chen, men di dan l blanch. respekte 18. Chik pa janm respekte pye gwo mouche. sere 70. Sa Bondye sere pou ou, lavalas pa pote l ale. sonnen 1. Abiye kon li abiye, kan midi sonnen fòk bourik Sendomeng ranni. souke 82. Souke tèt pa kase kou. tann 37. Kan ou ap tann soupe kanmarad, ou dòmi twò ta. tiye 3. Anbisyon tiye rat. 81. Sòt pa tiye, men sòt fè swe. 93. Twò gwo non tiye ti chen. touche 88. Tout venn touche kè. travay 11. Bourik travay, chwal galonnen. vann 20. De moun onèt vann chwal yo san lavant. vin(i) 49. M vin tire bèf, m pa vin konte vo. voltije 36. Kan malfini voltije, si li pa jwenn plim li pran pay. wè 31. Je wè, bouch pe. bèf 49. M vin tire bèf, m pa vin konte vo. 9. Bèf san ke, Bondye pouse mouch pou li. bourik 1. Abiye kon li abiye, kan midi sonnen fòk bourik Sendomeng ranni. 11. Bourik travay, chwal galonnen. 13. Chak bourik ranni nan patiraj li. 59. Pa kite bourik pou bat makout. 96. W a fòse bourik janbe dlo, ou pa pe fòse li bwè dlo. chat 15. Chat konnen, rat konnen, barik mayi a va rete la. 46. Lè vant chat plen, li di ke rat anmè. 73. Se pa kon chat mache li kenbe rat. chen 17. Chen gen kat pat, se yon sèl chemen li fè. 26. Gen mèsi chen, se kout baton. 6. Baton ki bat chen blanch lan, se li ki va bat chen nwa a. 69. Rayi chen, men di dan l blanch. 84. Ti chen gen fòs devan kay mèt li. 93. Twò gwo non tiye ti chen. chik 18. Chik pa janm respekte pye gwo mouche. chwal 11. Bourik travay, chwal galonnen. 20. De moun onèt vann chwal yo san lavant. 71. Sa ki ba ou konsèy achte chwal gwo vant nan tan lapli pa ede ou nouri li nan tan sèk. kabrit 100. Zafè kabrit pa zafè mouton. 33. Kabrit gade je mèt kay avan l antre. kochon 39. Kochon mawon konnen sou ki bwa pou l fwote. kòk 5. Avantaj kòk, se zepon. koukouy 14. Chak koukouy klere pou je pa yo. krab 74. Se bon kè krab ki fè li san tèt. lanbi 91. Tout bèt di yo gra, lanbi di: mwen menm tou. malfini 36. Kan malfini voltije, si li pa jwenn plim li pran pay mouch 9. Bèf san ke, Bondye pouse mouch pou li. mouton 100. Zafè kabrit pa zafè mouton. poul 47. Lè ravèt vle fè dans, li pa janm envite poul. 35. Kan poul bwè dlo, li pa bliye Bondye. pwason 34. Kal pwason pa lajan. 66. Pwason genyen konfyans nan dlo, e se dlo ki kuit li. rat 15. Chat konnen, rat konnen, barik mayi a va rete la. 46. Lè vant chat plen, li di ke rat anmè. 67. Rat kay manje pay kay. ravèt 47. Lè ravèt vle fè dans, li pa janm envite poul. 68. Ravèt pa janm gen rezon devan poul. reken 92. Tout bèt nan lanmè manje moun, se reken ki pote move non. vè 95. Vant plen di: gouyav mi gen vè. Vant vid di: kite m wè. vo 49. M vin tire bèf, m pa vin konte vo. zwazo 63. Piti piti zwazo fè nich. ent: Entèpretasyon s: Sinonim (mo tokay) sit: Sitiyasyon (nan sitiyasyon pwovèb sa a ka itilize) var: Varyant (o nivo ibyen / riral); varyasyon (pwovèb sa a genyen) |p| : Pwovèb paralèl [ ]: Tradiksyon [ r ]: Varyant riral [ vil ]: Vilgarize, vilgè, vilgarizasyon Mc CONNELL, H. JEAN-BAPTISTE, Pauris. VEDRINE, Emmanuel W.   Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:01", "url": "https://www.potomitan.info/vedrine/pwoveb.php", "image_url": null}
{"title": "Potomitan - Kisa pati politik Ayiti yo kontribye nan devlopman l?", "text": "Kisa pati  politik Ayiti yo kontribye nan devlopman l? Emmanuel W. VEDRINE 17 avril 2008 English version (an memwa Aimé Césaire, yon fa ki klere tout Karayib  la)  © Gabourg.com «Gade  pati politik mezanmi! Gade pati! Gade, gade yo!» Se  kri sa a ak anpil etonnman ki choke anpil moun apre tanpèt politik 1986  la lè anpil moun panse Ayiti ta pral kase koub wout chanjman an , men malerezman l ap woule desann nan falèz soudevlopman an. Jounen jodiya, pati politik fè kenken; yo pouse kou dyondyon apre yon move tan. Se yon fòm ONG ki dèyè lajan ak sipò blan epi ki wè pòch yo senpman ak objektif prensipal yo ki la pou pran pouvwa a ak yon filozofi matyavèl «jan m monte m monte» pou al piye kès leta a , epi pale anpil d e yon kriz politik y ap pale de li depi lè konkonm t ap goumen ak berejèn. Poukisa tout pati  politik sa yo Ayiti ? –– Si yo te reyèlman sousye de devlopman Ayiti , yo t ap antann yo pou yo konvèje an 3 pati politik dyanm epi yo ta eseye òganize eleksyon primè tankou sa fèt nan kèk gran peyi sivilize (pou fè eliminatwa) jiskaske 2 pati ta ale nan eleksyon final. Politisyen ayisyen pa avèg pou g ade sa k ap fèt la a Sendomeng, yon peyi vwazen ki deside mache nan wout devlopman k ote pa tèlman lontan ane sa a, yo sot inogire premye liy metro nan Karayib la pandan ke Ayiti p oko menm gen yon liy otobis nan Pòtoprens. Konbyen pati politik ki gen Sendomeng? Nou kwè pèp Ayisyen, jodiya, bouke ak blòf, diskou long an frans è , bèl pwomès ak pawòl taf y a politisyen de grenn gòch ap fè pou kontinye lolo yo. Pèp  la ap mouri grangou. Nou sot wè sa lotrejou kote magouyè pakapala tou  pwofite antre nan bann rara a pou kraze brize – toujou m enm  penpenp yo: yon dechoukay san fen pou kontinye kraze Ayiti. Pèp la rele  aba «lavichè»! Pèp la rele aba blofè k ap pran woulib sou do pèp! Men  kisa ki fè lavichè a? Premyèman, pwoblèm n ap wè jodiya, se rezilt a sa gouvènman pa t fè depi kèk tan nan istwa Ayiti; se yon kansè politik ki dejenere. Ayiti toujou rete  mazora apre ale vini gouvènman –– Gouvènman  monte gouvènman desann men Ayiti Cheri toujou rete mazora. Tout avan e  aprè Dezyèm Gè Mondyal, bagay yo pa t janm pi bon pase sa Ayiti. Si yo  te pi bon, poukisa Ayisyen t ap pran bato pati al Kiba, al  koupe kann Kiba, al fè tout vye travay Kiba? Poukisa Baptista lage chen  dèyè yo Kiba nan fen ane 50 yo, yo sezi byen yo epi yo anbake yo de men  vid pou Ayiti? Poukisa yo te toujou ap pase anba fil pou al koupe kann  Sendomeng, fè tout vye travay Dominiken yo p ap fè? Poukisa Troujillot  te jwenn jwen pou l fè jenosid 1937 la? Donk lè nou mete tout  kesyon sa yo ansanm, nou konkli ke bagay yo te toujou pa t mache byen  pou majorite Ayisyen epi politisyen Ayisyen (anpil nan yo) te toujou pa  t gen nen nan figi yo lè, depi lontan, yo t ap maltrete Ayisyen tankou  chen nan lòt kote nan Karayib la; yo t ap depòte yo. Eske menm istwa sa  yo pa repete jounen jodiya? Kisa gouvènman ki sou pouvwa di de Ayisyen  y ap trete kou chen nan tout rakwen Karayib la jodiya? Eske yo janm pale de sa? Eske yo gen plan pou ta fè  yo retounen Ayiti, pou ede yo, krete travay, aktivite pou yo? Gen yon rezon ki fè yo kite Ayiti (anpil, ladan yo, ilegalman). Kijan ou vle pou Ayiti pa ta gen lavichè lè oken politisyen pa ka kole tèt ak  lòt pou di: pwoblèm Ayiti ap konfwonte yo  se pwoblèm nasyonal yo ye, ebyen solisyon yo dwe nasyonal . Yo nasyonal paske  se pwòp lidè ayisyen ki kreye yo, paske se pwòp ayisyen ki kreye yo; donk nan tout  domèn (san distenksyon), si Ayisyen kapab rive chita ansanm pou medite sou pwoblèm sa yo, si  yo kapab rive fè yon egzamennkonsyans, ebyen nou rete kwè ke yo kapab fè kichòy  pou kòmsanse solisyone pwoblèm Ayiti. Donk ann panse a konbit nan tout domèn pou devlopman Ayiti. Ann panse a ofri kèk nan tan nou volontèman  pou ede Ayiti. Ann panse a sa nou kapab fè de positif pou jenerasyon k ap leve  jodiya pou l pa tounen zenglendo, kidnapè, politisyen raketè demen. Ann panse a  bon dòz edikasyon li bezwen pou l  ede sosyete a demen epi pou l fyè de tèt li. Ayisyen pèdi  fyète yo –– Majorite  ti Ayisyen (kit yo Ayiti, kit yo nan dyaspora a) pa fyè de tèt yo  jodiya e nou pa kapab di yo pa gen rezon. Wi, yo gen rezon lè yo wè  jenerasyon ki devan yo pa regle anyen serye, pa kite okenn modèl  pozitif pou yo suiv. Yon kokenn zotobre matiniken ale nan peyi san  chapo jodiya ,  an palan de Aimé Césaire . Yon kokenn powèt, yon kokenn òm politik ki  lite pandan plis pase 50 ane pou devlopman Matinik. Men sa se yon modèl  pozitif pou tout Matiniken, e nou ka di pou menm nou menm Ayisyen pase  Césaire, li menm etan youn nan gran ekriven, dènye potomitan Mouvman Negritid la e politisyen nwa ki soti nan Karayib tou pa t rate pale de  istwa d Ayiti;  donk nou ka di Ayiti te sèvi l yon sous enspirasyon. Men jounen jodiya,  kilès politisyen Ayiti nou ka konpare ak Césaire, an tèm lanmou  patriotik? Donk nou bezwen modèl pozitif pou Ayiti nan tout domèn. Kout rèl resan pèp ayisyen an –– Kout rèl resan pèp ayisyen an gen pou wè grangou , lavichè , ensekirite tou. Men kisa Ayiti pwodui? Anpil nan nou, depi nou te piti n ap fè jakorepèt nan kèk liv ki di : Ayiti se yon peyi agrikòl .  Gwo mo! Epi tout kote nou pase Ayiti, nou wè dlo ap gaspiye koule al  nan lanmè; ti malere peyizan menm ap priye Bondye pou lapli tonbe pou  yo ka plante. Kote mesye agonòm, ki pèdi tan etidye nan inivèsite  Ayiti, lòtbò yo? Kisa k nan tèt yo, kaka kalbas? Kisa yo pwopoze pou  ede ak agrikilti sou fèy papye? Kote mesye enjenyè  ki pèdi tan etidye  nan inivèsite Ayiti, lòtbò yo? Eske yo ka trase wout? Pon? kanal? Kisa yo pwopoze menm sou fèy papye ?  Kote mesye politisyen ki sou pouvwa yo, ki dèyè pouvwa, ki anpàn  pouvwa? Eske yo pa konnen gen dlo k ap gaspiye prèske tout kote Ayiti?  Ki sistèm yo ka adopte pou kapte dlo sa yo pou ede peyizan wouze tè san ke yo pa bezwen depanse milyonven? Kisa yon senatè, yon depite eseye fè pou ede zòn kote l soti a? Eske l konn pwoblèm zòn kote l soti a? Eske  l konn problèm moun zòn sa a? Ki pwojè l pou devlopman zòn sa a si l  gen youn? Ki pwojè kominotè li ankouraje nan zòn sa a apa vin ranse  lachanm, byen kostime ak chemiz blan /bouton pwayè, bèl vès byen chè  anba yon tanperati ki cho kou dife. Sèjousi, yo vin lachann ak revòlvè  pou koresponnn ak kòlèg yo pa ka antann avè yo. Wi, yo fè sa paske  Ayiti tounen yon peyi kòbòy : tout moun gen zam pase pa gen leta k ap  kontwole zanm; leta an vakans manch long. Sou pwodiksyon –– Tounen  sou koze pwodiksyon an, nou rete kwè ke Ayiti p ap janm fè yon pa kita  yon pa nago san ke tout politisyen pa ka mete tèt yo ansanm pou  konsantre sou enpòtans lansman pwodiksyon agrikòl epi yon kontwòl sou pwodui etranje k ap antre jan yo vle nan peyi a , san oken vrè kontwòl leta pou y al toufe epi dekouraje pwodui lokal yo. Anpil nan nou bouke tande koze tankou: peyi etranje refize A yiti devlope, peyi etranje ap toujou kanpe an kwa pou Ayiti pa devlope . Tout sa se bobin! Pawòl tafya! Si gen kontra matyavèl anbachal ki fèt, s e toujou frè Ayisyen ki siyen yo, donk sous pwoblèm nan toujou sot nan Ayisyen. Se Ayisyen menm (po nwa, po klè, po wouj, ti zòrèy) ki kanpe an kwa nan wout devlopman Ayiti a. Lè Ayisyen refize pale de reyalite Ayiti , li toujou chèche p retèks pou l blame blan (etranje) pou sò Ayiti. Depi 1804, nou poko janm wè yon blan je vèt cheve siwo chita  pou chèz boure a; donk se Ayisyen k ap gouvène; se Ayisyen ki kaptenn  bato a (menm si yo te deside pran lòd anba anba nan men konpè blan magouyè pou kenbe pouvwa, vann peyi Desalin nan – sa toujou rete yon chwa endividyèl). Si tout moun nan yon zòn Ayiti ta deside fè yon bagay pozitif pou zòn sa a, mwen pa kwè gen van tanpèt ki ta ka kraze solidarite pou atenn objektif yo. Ebyen si tout politisyen Ayiti (sa k sou pouvwa,  sa k anpàn pouvwa, sa k swaf pouvwa) ta rive dakò pou pouse kabwèt  devlopman Ayiti a, nou pa kwè oken peyi etranje sou latè ta ka estope yo kèlkeswa animozite ki ta nan kè peyi sa yo pou Ayiti. Kisa Ayiti ka pwodui ? –– Se yon kesyon kèk moun ka poze. Men echantiyon sa l pwodui: bannann, diri, fri, kafe, kakawo, kann, legim,  mango, mayi, patat, pitimi, pwa, yanm … ajoute sou sa. Sa vle di: si  reyèlman te gen gouvènman ki pa t ap ranse lè yo monte sou pouvwa, yo ta pral  pran pwodiksyon sa yo an  konsiderasyon pou fè sa yo kapab pou ogmante volim yo ak koutmen yo ta bay  peyizan pou fè sa (e.g., etablisman bank agrikòl, sibvansyon pwodui kouwè  angrè, pwojè irigasyon, bonjan zouti, elt). Nou pa ka pale de agrikilti epi pou  n ta kite elvay dèyè. Nou bezwen vyann pou n manje, nou bezwen lèt pou n  bwè … Ki pwoblèm peyizan yo ap konfwonte nan koze elvay la? Toudabò, se yon  koze ki dan griyen, poko gen elvay vrèman Ayiti k ap pwodui volay , pwason , bèf , kabrit, kochon kreyòl … pou mache lokal  la. Bèt yo mal nouri, yo bezwen swen veterinè tou. Kisa mesye politisyen yo di  nan sa? Kisa gwoup moun ki vle wè chanjman Ayiti di nan sa? Kote gwoup moun k  ap di yo pwogresis yo? Eske nou bezwen yon modèl tout bon pou n gade (pa ekz. ibrid  bèf, kabrit … pou kwaze yo pou bay pi bon rannman)? Ane sa a mwen t ap gade yon  pwogram sou yon kalite bèf nan peyi Laolann kèk peyi Afriken adopte kwaze yo  pase yo bay anpil lèt; se yon pwogram pou Ayiti ta panse a li. Gen yon seri gwo  kabrit /chèv afriken ki bay anpil lèt e lèt kabrit se yon vitamin totalkapital  ki te ka konbat malnitrisyon Ayiti. Pouki Ayiti, gwoup moun Ayiti pa panse a  enpòtasyon gwoup kabrit sa yo? An  rezime, nou te ka kontinye diskite e elabore sou sijè a, “Pati politik  vs. Devlopman Ayiti”, yon sijè nou te ka pran pou ekri yon liv. Men la  a, nou vle ratresi l kote nou jis mansyone l avèk kèk pwen enpòtan ki  gen pou wè ak Reyalite Ayiti, pwoblèm ke tout gouvènman ki te pase nan tèt pouvwa a pa t janmen adrese pou ta reyèlman kòmanse solisyone kèk nan problèm prensipal anpil Ayisyen ap konfwonte e pwoblèm ki fòse yo kite Ayiti  kote anpil nan yo fè sa ilegalman pou ale nan lòt kote nan Karayib la  kote y ap maltrete yo depi prèske yon syèk, y ap depòte yo adwat agoch.  Se menm pwoblèm, menm istwa sa yo ki repete jounen jodiya nan venteyinyèm syèk kote politisyen ayisyen,  patikilyèman sa yo ki sou pouvwa eseye iyore tray yo, epi yo pa eseye  fè anyen ak pouvwa yo, pa sèlman pou ede yo retounen Ayiti , men tou yo pa eseye fè anyen Ayiti pou evite flo Ayisyen ilegal ki pral  Sendomeng ak lòt kote nan Zantiy yo dèyè lavi miyò, yon rèv ki pa janm  tounen yon reyalite pou anpil nan yo . (Emmanuel W. Védrine)  Nouvo liv otè a ki gen pou pran lari an 2008 la: Li  atik anba yo pou rafrechi memwa w sou devlopman Ayiti: Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:03", "url": "https://www.potomitan.info/vedrine/pati.php", "image_url": null}
{"title": "Potomitan - Teknik pou fòmile yon sijè rechèch pou tèz, e oryantasyon bibliyografik", "text": "Teknik pou fòmile yon sijè rechèch pou tèz, e oryantasyon bibliyografik Emmanuel W. Védrine  Photo courtesy: Fessando  Suffren . 20 avril 2021 mizajou  5 me 2021 English • Español • Kreyòl Èske w pran yon kou deja sou metòd  rechèch e oryantasyon bibliyografik (an  n di nan domèn lengwistik pa egzanp) ? Èske w janm pran  an konsiderasyon pwa bibliyografi genyen nan tout domèn rechèch? Kisa w ap eseye pwouve nan yon rechèch ? Ki metòd ou pral itilize pou atenn objektif rechèch sa a? Nou poze kat kesyon sa yo nan  kòmansman atik la, yon fason pou satouyèt lespri. Nou te ka vin avèk plis  toujou. Pou etidyan oubyen pwofesè nan inivèsite an Ayiti, depi yo gade tit  atik sa a, anpil ka ap pouse katchil (panse), grate tèt, e antre nan fondèt  imajinasyon. Gade atik Koudèy sou edikasyon siperyè Ayiti : yon lòt etap apre nivo segondè , seksyon sou « memwa de sòti ou mémoire de licence ». Pou  etidyan nan inivèsite ameriken, se pa tèlman yon tèt fè mal lè y ap pale de  rechèch, fè rechèch, e metòd pou fè rechèch. Depi nivo elemantè nan peyi  Etazini, yo kòmanse montre elèv kijan pou fè rechèch (sou diferan sijè). Pa gen  kesyon bat pakè tankou elèv nan lekòl  Ayiti (pou vin resite nan klas, san konprann sa y ap resite a anpil fwa nan yon  lang ki pa lang natif natal yo). (Anseyan) Ameriken, nan nivo sa a, pa antre ak  yo nan teyori (abstrè); sa se  pou nivo inivèsitè pi devan. Annatandan, anfaz la ta pito sou pratik . Mèt oubyen metrès la vin nan klas  la ak yon lis pwojè pou gide oswa ede yo. Konsa, endividyèlman, yo menm yo  kapab chwazi sou ki sijè yo ta renmen travay. Yo rele sa pwojè (yo gen pou prezante l devan klas la, esplike l, san bat  pakè). Bibliyografi — Sous yo  pral gade, li e envestige pou pwojè (yo chwazi travay sou li) a. Sètènman,  anseyan an kapab ede yo, fasilite yo jwenn bibliyografi pou gade, tout materyèl  ki disponib an liy (ou sou entènèt la) nan kad pwojè y ap travay sou li a. Chak  lekòl Etazini (nivo elemantè, mwayen, segondè, e inivèsitè) gen yon bibliyotèk  ladan. Chak minisipalite oubyen komin kote elèv la abite, gen yon bibliyotèk  piblik. Elèv la ka travay sou pwojè l ladan; li ka prete liv , dokiman , materyèl (odyo, vizyèl, odyovizyèl ) tou pou fè rechèch san pwoblèm. O nivo inivèsitè, nan peyi Etazini, li pa obligatwa pou ekri yon tèz de sòti pou nivo lisans , mastè ( metriz ). Gen kèk pwogram mastè kote etidyan an ka prezante yon tèz, men se ta yon opsyon (si etidyan an vle vin familye ak rèchèch avanse, si l ap  kontinye pou nivo doktora kote l obligatwa pou prezante yon tèz,  alesepsyon etidyan an dwa e an medsin ki pa gen obligasyon tèz pou prezante byenke se yon diplòm  doktora (J.D – Juris Doctor, Doctor of  Jurisprudence ; M.D – Medicinae Doctor (laten) , Doctor of Medicine ) y ap  gen tou. Depi premye sik inivèsitè (nivo lisans ,  oubyen sa yo rele bachelor level Etazini, Kanada…), li obligatwa  pou tout etidyan pran kèk kou ki prepare, oryante yo pou rechèch, metòd pou fè rechèch, bibliyografi pou konsilte (tout sa k  pibliye nan domèn lan: tèlke atik ki  ta parèt nan revi  syantifik tanzantan, e tout inivèsite ameriken abòne revi sa yo — kote yo klase nan bibliyotèk inivèsitè chak inivèsite). Lè yon etidyan deside prezante yon tèz ,  dabitid li fè sa ak yon pwofesè ki espesyalize nan domèn lan. Li pran kou ak  pwofesè sa a (davans); li konnen pwofesè a; li ka menm asistan rechèch li, kote  youn familye ak lòt byenke ap gen yon komite pou tèz la (ak plis pwofesè ladan  l). — Donk, etidyan an kapab deside sou ki sijè li ta renmen travay; youn petèt  anpil moun poko travay sou li, oubyen youn ke l ta renmen esplore an pwofondè . Etidyan an ka diskite tout sa  ak direktè tèz la. Direktè sa a ka pwopoze etidyan an kèk sijè tou, depan de  fleksiblite l. Dire tèz doktora  a — Gen etidyan ki ka finalize tèz yo nan yon ane (si yo t ap rasanble done  yo bezwen gade depi kèk tan, epi yo te gen yon ide sou kisa yo vle travay). Gen  sa yo tou ki ka pran kat ane ap travay sou yon tèz doktora. La a, nou kapab wè chak  etidyan pa travay ak menm rapidite oubyen rit. Pafwa sa kapab depan de sa y ap  eseye montre oubyen analize, e plis fouy yo gen pou fè, ki ka mande yo vwayaje  (al lòt andwa, peyi, suiv kèk seminè, rankontre kèk espesyalis nan chan d etid yo pou entèvyouwe). Pafwa,  pwofesè konn pa met anfaz sou longè yon tèz, men pito sou kontni l. Donk  n ap jwenn tèz doktora ki konn pa menm san paj longè, kèk ki ka san epik paj, e  pi long toujou. Etap rechèch  la — Globalman, etidyan an dwe gen yon ide jeneral sa l vle prezante nan  rechèch la, kote l ka diskite sa ak direktè tèz la, oubyen pwopozisyon direktè a sa l vle fè.  Konsa, etidyan an pral konnen nan ki direksyon rechèch la prale, e diferan etap  yo pou pase – tèlke pa egzanp: biyografi (endividyèl) pou verifye travay konplè yon  otè, oubyen ansanm travay li reyalize, biyografi  gwoup otè (nan  chan d etid la), e bibliyografi (ansanm  travay plizyè otè) pou konsilte (lokalizasyon yo), bibliyografi revi syantifik (ki pibliye atik sou yon domèn presi,  oubyen ki ka kouvri tout domèn sa a) entèvyou (pou fè, e anrejistre pou voye yo bay imel  oubyen pou al travay sou transkrip yo pi devan), kòmantè  sou travay kèk otè , kòmantè sou sa moun di nan entèvyou yo pou analize, liv pou prete (nan bibliyotèk), materyèl etidyan an te itilize nan kèk  kou li t ap pran (tèlke atik pwofesè  a te distribiye nan klas), e materyèl pou prete nan lòt bibliyotèk inivèsitè ( interlibrary  loan , oubyen prete dokiman atravè rezo bibliyotèk ). Pou retounen sou revi  syantifik , yo ta  plis disponib nan lang anglè (jodiya) nan prèske tout inivèsite nan lemonn,  kote anpil ta abòne yo. Nan kad Ayiti, lang anglè a an reta nan ansèyman e metriz li pou l ta antre danble nan lekòl, depi senkyèm  ane fondamantal (menm jan sa fèt nan anpil peyi jodiya), kote elèv la gen tan  metrize l rapidman depi kòmansman nivo segondè (kòm lang etranje). Sa ta bay  elèv aksè li yon dividal materyèl nan lang sa a, e pi devan atik syantifik ki disponib ladan (ki pa  tradui ni an fransè, ni an espayòl ( kòm lang etranje y ap anseye, malman, nan nivo  segondè Ayiti). Jeneralman palan, bibliyotèk  inivèsitè Etazini, e chak fakilte oubyen depatman (selon domèn etid li)  abòne revi yo bezwen. Pwofesè  (diferan fakilte) konn fotokopye atik yo bezwen (swa pou rechèch pèsonèl yo,  swa pou pataje yo ak etidyan nan klas, oubyen fè konpilasyon yo). Sèten kou ka pa gen liv y ap sèvi kòm tèks ki ta disponib pou  achte. Pafwa gen liv yo pa enprime ankò; yo pa disponib sou mache a. Enstriktè klas  la kapab fè konpilasyon atik li vle etidyan yo li, pandan  semès oubyen trimès y ap suiv kou a. — Pou sa yo ki Ayiti, ki pa gen aksè a yon  michan bibliyotèk inivèsitè (youn ki  ta byen ekipe), yo fè fas a pwoblèm elekstrisite ,  pwoblèm koneksyon entènèt ( wi-fi ), donk aksè a tout materyèl sa yo  pa bagay fasil. Lè nou panse a fondèt pwoblèm bibliyografi a nan kad inivèsite an Ayiti, nou ta pwopoze kèk solisyon sa k ka fèt pou  amelyore sitiyasyon an: An rezime, se tout yon plezi pou  n envite ou gade modèl travay  bibliyografik nou (an liy) — Twenty Five Years of Research and Publications on Haiti,  the Haitian Diaspora and on Haitian Creole :  25 Vennsenk Ane Rechèch ak Piblikasyon sou Ayiti, Dyaspora Ayisyen, e sou Kreyòl Ayisyen. N ap  swete l sèvi kòm modèl, e enspirasyon pou tout pwofesè ak etidyan ayisyen, pou  yo menm tou panse pote kontribisyon pa yo nan kòve oubyen konbit sa a nou  tanmen, e ki dwe kontinye. Pa bliye rechèch bibliyografik pa youn ki janm konplè. Fò gen pase men (ti travay  edisyon) ki dwe fèt ladan l tanzantan pou ajoute sa k manke. Se menm jan ak  travay sou diksyonè , pou vin ak nouvo edisyon. — Seksyon « Tèks Anekse » a non sèlman  ap ba ou yon echantiyon  bibliyografi nou travay sou yo deja, men tou yo kapab toujou  revize pou mete yo ajou. Pou seksyon « Tèz  ki an rapò ak Ayiti », nou eseye kouvri ventyèm e venteyinyèm syèk (jiska 2020). Nou pa rate Repiblik Dominikèn  (vwazen nou) nan kad rechèch bibliyografik nou, e lè Dr Leonel Fernandez  (ansyen prezidan repiblik vwazen an) te an vizit nan University of Massachusetts- Boston,  te wè rechèch nou an pou Ayiti ( An Annotated  Bibliography On Haitian Creole …). Ak tout sajès li, li te mande n si n kapab fè  yon rechèch  Bibliyografik tou  pou Repiblik Dominikèn ; nou te twò kontan reponn li «wi», e nou pa t pèdi tan  fè l, epi prezante l nan Dominican-American National Roundtable , 8èm Konferans Ànyèl; ki te fèt nan University of  Massachusetts-Boston, Oktòb 2005 . — Se sèten nou ka rate kèk tit (nan rechèch  bibliyografik nou pibliye yo), donk nou konte sou tout lektè, chèrchè pou ta  siyale nou sa k manke, oubyen tou yo kapab sikile bouskay yo fè (tèlke tit e otè ki ta manke yo)  sou diferan fowòm, yon fason pou ede nou dokimante tout bagay. N  ap di ou mèsi davans pou konpreyansyon ou. DEGRAFF, Miichel . Platfòm  MITI-Ayiti pou yon lekòl tèt anwo . ENCARNACIÓN, Luis Armando  Cuevas. Mouvman pou kreyòl nan lekòl  Ayiti .  [Koutwazi:  òganizasyon ITIAHaiti ]. HAITI, a directory of publications : AYITI, yon  ànyè piblikasyon . HOEFER, M. (Jean Chrétien Ferdinand). Nouvelle biographie universelle depuis les temps les plus  reculés jusqu’à nos jours avec les renseignements bibliographiques et  l’indication des sources à consulter . HYPPOLITE, Michel-Ange . «Bèbè  Gòlgota: bouskay sitwayènte ak diyite». ( Translation from Haitian Creole to English by  Emmanuel W. Védrine). LORQUET, Joël . Boukan Dife Literati ak Joël Lorquet , lexical data (edited by) Emmanuel W.  Védrine. VALDMAN, Albert . Brief Curriculum Vitae . (Books in the field of Creole  and French Studies). Textbooks and Manuals (images). ---. English – Haitian Creole Bilingual Dictionary . 1148 p.  iUniverse. Bloomington, IN. 2017. Albert Valdman (editor). The “DICO Project”,  Vol. II. ( Emmanuel W. Védrine , Frenand Léger , Jacques Pierre , Nicolas André : native speakers editing team). ---. Chez-nous :  Branché sur le monde francophone , 4th ed. with C. Pons  & M. Scullen. Upper Saddle River, New Jersey: Prentice Hall, 2010; ed. 2014  Pearson. ---. Dictionary of Louisiana French: As Spoken in Cajun,  Creole, and American Indian Communities . With K. Rottet  et al. Jackson, MS: University Press of Mississippi, 2009. ---. Point de départ . With C. Pons  and M. Scullen. Upper Saddle River, NJ: Prentice Hall, 2009. ---. Haitian  Creole-English Bilingual Dictionary (the “DICO Project”, Vol. I). 2007. 781  +xxxiv p. Indiana University–Creole Institute. ( Emmanuel  W. Védrine , Frenand Léger , Jacques Pierre , Nicolas  André :  native speakers editing team). ---. Essays in French Linguistics . 2005. 145 p. ISBN: 9781894508445,  1894508440. Volume 25 of Language, media &  education studies . ---. Haitian Creole :  Structure, Variation, Status, Origin . Sheffield:  Equinox Publishing. 2015. [ Reviewed by Philipp Krämer; review ed  by Sibylle Kriegel]. ---. Ann pale kreyòl (1988, 265  p.); edition 2001 ISBN 10: 092923605X;  ISBN 13: 9780929236056. [Haitian Creole, textbook; Foreign Language Study]. Reviewed by John M. Lipski, University of  Florida. Journal of Pidgin and Creole  Languages , 6: 2 (1991), pp 285-288. “ Ann pale Kreyòl by Albert Valdman is one of the  best manuals I have used to teach Haitian Creole. I would recommend it to  anyone who is teaching Haitian Creole or any foreign language (as a good model  to look at). The book can be used for Haitians who are learning English (as  second language). The author, in a way, kills two birds with one stone with  this publication. (Emmanuel W. Védrine, instructor of Haitian  Creole, French, ESL and Spanish ”). [This set of  instructional materials is designed to provide beginning and intermediate  learners of Haitian Creole with a foundation in the phonology, grammar, and  vocabulary of the language. It is intended for use by individuals wanting to  communicate with monolingual Haitians. A revision of earlier materials, this  set emphasizes authentic representation of Haitian language and culture,  focuses on interpersonal communication needs, and uses an officialized  spelling, which is explained in the introductory section. The materials consist  of 25 lessons, each containing some or all of the following components: a  situational dialogue, vocabulary list and exercises, notes on specific  grammatical constructions, review exercises, listening comprehension practice  exercises keyed to a recorded text (not included), spelling exercises, and  reading texts on Haitian geography and history. Lesson topics include  introductions, getting and giving directions, school and classroom, clothing,  objects of daily use, families, farming, telling time, laundry, describing  things, travel and transportation, self- and medical care, shopping, food and  restaurants, weather, magic and superstition, community life, and polite or  socially appropriate behavior. A Creole-English glossary is appended. (MSE).  Reference https://eric.ed.gov/?id=ED356617)]. ---. A Dictionary of Louisiana  Creole (collab., 1998). [Louisiana Creole,  textbook]. ---. French and Creole  in Louisiana (1997). [ Reviewed by Felice Anne  Coles, University of Mississippi; Reviewed by Terry Nadason, University of  Alberta]. ---. A Learner’s Dictionary of  Haitian Creole (1996).  [Haitian Creole, textbook]. ---. and Scott, Foresman. Viens Voir! 1990.  ISBN: 0673350401, 9780673350404. 590 p. [French language, textbook]. ---. Haitian  Creole-English-French Dictionary (1981).; Vol.  II. (French-Creole index, English-Creole index) ISBN 9780929236049, 0929236041.  298 p. [Trilingual dictionary] ---. Dis-Moi! High  School French Level I , Student  Edition. 555 p. [French language,  textbook]. ---. Historicity and  Variation in Creole Studies (1981). [International  Conference on Theoretical Orientations in Creole Studies (1979: St. Thomas,  V.I).] Ann Arbor, MI: Karona Publishers, Inc. 1981. pp xi + 126. Reviewed by  Charles A. Ferguson, Stanford University. Studies in Second Language  Acquisition, Vol 5, Issue 1. Fall 1982, pp  125-127. ---. Créole et enseignement primaire en Haïti (1980). 225 p. [Creole in  schools in Haiti] ---. Haiti –Today and  Tomorrow (1984). ---. Le créole:  structure, statut et origine (1978). [Creole Linguistics,  Syntax, Sociolinguistics, Creole Genesis]. ---. Pidgin and Creole  Linguistics (1977)  ( co-edition ). ---. and  Scott, Foresman. Son et Sens . 356 p. [French language,  textbook]. ---. Introduction to French Phonology and  Morphology . Pub  Newbury House. 1976. 220 p. [French Linguistics]. ---. Basic Course in  Haitian Creole (1970). ISBN 9780884323747; ISBN: 0877501491. 351 p. [Haitian Creole,  textbook]. ---. Saint-Lucia  Creole Basic Course (collab., 1969). [Saint-Lucia  Creole, textbook]. (some) Articles and book chapters ---. \"Vers l’identification des  néologismes lexicaux du français de Louisiane\". In I. Neumann-Holtzschuh  & B. Bagola (eds.), L’Amérique francophone – Carrefour culturel et  linguistique . Frankfurt am Main: Peter Lang, 2016. pp. 281-304. ---. \" L’Akademi  Kreyòl Ayisyen et la standardisation du créole haïtien\". Etudes  Créoles , 33:1, 2015 [en ligne]. pp. 40-63. ---. \"L’élaboration d’une norme endogène  dans la valorisation du français vernaculaire en Louisiane\". In  Marie-Madeleine Bertucci (ed.), Les français régionaux dans l’espace  francophone . Langue, multilinguisme et changement social, Vol. 25.  Frankfurt am Main: Peter Lang, 2016. pp. 75-87. ---. \"Du français colonial aux parlers  créoles\". In A. Thibault, (ed.) Du français aux créoles:  phonétique, lexicologie et dialectologie antillaises . Paris: Classiques  Garnier, 2015. pp.  425-460. ---. \"On the  influence of the standard norm of Haitian Creole on the Cap Haïtien  dialect\". With A.-J. Villeneuve & J. Siegel. Journal of Pidgin  and Creole Languages 30:1, 2015. pp. 1-43. ---. \"Vers la reconstitution du français  colonial, cible de la colonisation\". In France Martineau & Terry  Nadasdi (eds.), Le français en contact. Hommages à Raymond Mougeon. Quebec:  Les Presses de l’Université Laval, 2011. pp. 393-414. ---. \"French in  the USA\". In Kim Potowski (ed.), Language Diversity in the United  States . Cambridge University Press,  2010. pp. 110-127. ---. \" Sur la diffusion du créole  haïtien standard \". In Etudes Créoles: Cultures et  Développement , 2008. pp. 165-193. VEDRINE, Emmanuel W. A Bibliography of Mémoire de Licence or Bachelor’s Theses Presented at FLA ( Faculté de Linguistique Appliquée )  Université d’ État d’ Haïti : State University of Haiti. ---. A Bibliography of Theses & Dissertations related  to Haiti (20th Century ). ---. A Bibliography of Theses and Dissertations related to  Cape Verde . ---. A Bibliography of Theses and Dissertations related to  Haiti (2011–2020) . (compiled by E. W. Védrine, Joseph Marcel Georges and Fessando Suffren ). ---. A Bibliography of Theses and Dissertations related to  Haiti (From 2001-2004 ). ---. A Bibliography of Theses and Dissertations related to  the Dominican Republic . E. W. Védrine, Andrés Paniagua. [Research  done upon the request of his Excellency, Dr. Leonel Fernandez, and presented at  the Dominican-American National Roundtable , 8th Annual  Conference; held at University of Massachusetts-Boston. Oct. 2005]. ---.   “A hidden norm in the  standardization process of Haitian Creole that would be acceptable by the whole  Haitian population and how to manage it”. Emmanuel W. Védrine (Presentation). Haitian Studies Association, 18th  Conference. University of Virginia, Charlottesville, VA. 2006. / [« Une norme sous-entendue dans le processus de  la standardization du créole haïtien qui serait acceptable par toutes les  couches sociales de la population haïtienne et comment la gérer ». Haitian Studies Association, 18th  Conference. University of Virginia, Charlottesville, VA. 2006. E. W. Védrine -- Biography ]. ---. A look  at Higher Education in Haiti: another step after secondary level | Koudèy  sou Edikasyon Siperyè Ayiti: yon lòt etap apre nivo segondè . ---. An Annotated  Bibliography on Haitian Creole: A review of publications from colonial times to  2000 . © 2003 by Emmanuel W.  Védrine and E. W. Védrine Creole Project. 700 pages. [ General Authors' Index (Endèks Jeneral otè); Index of Titles : Endèks Tit; Acknowledgements & General Introduction (Rekonesans e Entwodiksyon) pp  5; Abbreviations & Symbols used in this book : Abreviyasyon & Senbòl ki  itilize nan liv la, pp 20; In praise of the author ( Éloge de l’auteur : Lomeyans pou otè a); Chapter : Chapit I: A bibliography of Periodicals with publications on Kreyòl (268 entries :  antre, pp 26-35); Chapter : Chapit II (2): Agriculture , Flora and Fauna | Flòr e Fonn (61 entries :  antre, pp 36-43); Chapter III (3): Bibliographies (12 entries : antre, pp 44-47); Chapter : Chapit IV (4): Classification  by authors : klasman pa otè, pp 48-71; Chapter : Chapit V (5): Dictionaries, Glossaries, and Related Sources : Diksyonè, Glosè, e Sous ki an  rapò (130 entries : antre), pp 72-119; Chapter : Chapit VI (6): Education (edikasyon) Literacy (alfabetizasyon), and Teaching  Materials : e Materyèl didaktik /pedagojik (334 entries : antre) pp 120-165; Chapter :  Chapit VII (7): Folklores, Folk tales & Stories : Foklò, Iswa-kont &  Istwa (230 entries : antre, pp166-188); Chapter : Chapit VIII (8): General  Subjects : Sijè Jeneral (445 entries : antre), pp 189-254; Chapter : Chapit IX  (9): Geography and History : Jewografi e Istwa (63 entries : antre, pp  255-265); Chapter (Chapit): Grammar : Gramè (72 entries : antre) pp  266-279; Gramè Kreyòl VEDRINE Grammar of Haitian Creole (354 p., 1996); Kreyol  Without Toil : an introductory course to Haitian Creole ( version  to be printed : vèsyon pou enprime ) ; Sistèm Alfabè Kreyòl Aysiyen : The Haitian Creole Writing  System ;  Chapter : Chapit XI (11): Health & Hygiene : Sante e Ijyèn (52 entries :  antre) 280-283; Chapter : Chapit XII (12): Historical Linguisitcs : Lengwistik  Istorik (88 entries : antre, pp. 284-300); Chapter : Chapit XIII (13): Novels & Short Stories : Woman e Resi & Istwa Kout (108 entries :  antre) pp 301-319; Chapter : Chapit XVI (14): Orthography | Òtograf (112  entries : antre, pp 320-341); Chapter : Chapit XV (15): Plays (including related works : Pyès  teyal enkli zèv ki an rapò 88 entries : antre), pp. 344-357; Chapter : Chapit  XVI (16): Poetry : Pwezi /Powèm (204 entries :  antre), pp 358-380; Chapter : Chapit XVII (17): Proverbs : Pwovèb (54 entries :  antre), pp 381-392; Chapter : Chapit XVIII (18): Religious Studies : Etid  Relijye (145 entries), pp 393-403; Chapter XIX (19): Sociolinguistics :  Sosyolengwistik (119 entries : antre) pp 404-493; Chapter : Chapit XX (20):  Teaching Materials For Learners of Haitian Creole : Materyèl didaktik /pedagoji  pou moun k ap aprann kreyòl ayisyen (Kreyòl, 41 entries : antre) pp 432-435;  Chapter : Chapit XXI (21): Theoretical Linguistics : Lengwistik Teyorik (325  entries : antre) pp 436-471; Chapter : Chapit XXII (22); Chapter : Chapit  XXIII: Theses & Dissertations related to Haitian Creole : Tèz (metriz,  doktora) ki an rapò ak kreyòl ayisyen (75 entries : antre) pp 472-485; Chapter  XXII (22); Chapter : Chapit XXIII (23): Interviews with some Haitian Creolists,  Journalists and Authors (Entèvyou ak kèk kreyolis, jounalis e otè), pp 486-335  [Interview : Entèvyou #1: Charlot Lucien and Frankétienne (pp 486-490);  Interview : Entèvyou #2 (see Appendix );  Interview : Entèvyou #3: Nounous (Lenous Surprice) and Kaptenn Koukourouj  (Michel-Ange Hyppolite) pp 491- 496; Interview : Entèvyou #4: Emmanuel W.  Védrine and Roody Barthelemy (pp 497-500); Interview : Entèvyou #5 Edikatè à l’Edicateur : an Interview with  Haitian novelist Deyita (Mercedes Guignard on her novel Esperans Dezire : Yon entèvyou ak womansye Deita,  Mercedes Guignard sou woman li an Esperans  Dezire ), pp 500-503;  Interview :  Entèvyou #6 (see : wè Appendix );  Interview : Entèvyou #7: Yvon Lamour, Emmanuel W. Védrine, Keslèbrezo (Kesler  Brézault), Kaptenn Koukourouj (Michel-Angle Hyppolite)]; Chapter : Chapit XXIV  (24): General Authors’ Biographies : Bibliyografi Jeneral otè, pp 537; Appendix  (Part /Pati I, II, III - Theses and Dissertations related to Haiti : Tèz  (metriz, doktora) ki an rapò ak Ayiti (308 entries : antre, pp 572, 594, 600);  Index of Titles : Endèks Tit, pp 630; General Authors’ Index : Endèks Jeneral  Otè, pp 680; About the author : Sou otè a, pp 625. In praise of the author (Éloge de l’auteur : Lomeyans pou otè a). [Research presented the International  Linguistic Symposium in French Guyana, organized by IRD (Institut de Recherche  pour le Developpement). Spring 2003]. ---. (compiled by).An Electronic Teaching  Materials’ Model For Haitian Students And Teachers. (compiled by) E. W. Védrine : Yon Modèl  Materyèl Didaktik  pou Elèv e Pwofesè Ayisyen. [Bibliography]. ---.  (compiled by). Bibliographie  Haïtienne et Indices  Biographiques . (compiled by Emmanuel W. Védrine and Francesca Palli). [Online General  Bibliography Related to Haiti : Bibliyografi an liy ki an rapò ak  Ayiti]. ---. «ANSÈYMAN SAN ANSEYAN». Emmanuel  W. Védrine. — Pa ka gen bon jan ansèyman san  anseyan ki prepare ak materyèl didaktik disponib pou ede elèv ak anseyan. — Estrateji pou anseyan òganize matyè y ap anseye, e aplikasyon teknoloji nan ansèyman jodiya  kòm zouti esansyèl — Nesesite pou òganize konferans ou diskisyon atravè zoum pou  diskite tout sa, e rekòde yo pou itilize nan Seyans Fòmasyon pou anseyan Ayiti, e nan dyaspora. — Itilizasyon materyèl didaktik / pedagojik (nan  diferan nivo). Pa egzanp: kit tip materyèl (selon matyè ou sijè anseyan an ap  anseye), pou kilè (laj elèv yo, e  nivo alfabetizasyon yo), ki nivo moun  yo (èske tout ap fonksyone nan menm nivo, miwo / miba), ki laj yo (timoun, jèn, adil), pou ki rezon (objektif), materyèl ki  disponib deja (èske anseyan an lokalize yo), ki materyèl anseyan an bezwen ki pa egziste, ide pou fè kopi materyèl ki ra / tèlke kèk liv ki pa  disponib ankò sou mache a) : «TEACHING WITHOUT TEACHERS». Emmanuel W. Védrine.  — There can’t be good teaching without  prepared teachers and teaching materials available to help students and teachers. — Strategies for teachers to organize subjects they are teaching, and the application of technology in teaching  today as an essential tool — The necessity to organize conferences or discussions through zoom to discuss all that, and record them to be used in teachers’  training in Haiti, and in the diaspora. — The use of teaching materials (at different levels). For example: What type of materials (according to the subject(s) the teacher is teaching), for  who (students’ age, and their literacy level), what’s the people’s level (are all functioning at the same  level, up /down), what’s their age (children, teenagers, or adults), for what reason (objective), materials that are  already available (has the teacher  localized them), what  materials does the teacher need and that don’t exit, the idea of making copies  of rare materials such as some books that are no longer avaible on the  market)]. ---. Book of changes: the  preservation of Creole, a nuanced language … by William Orem. Research & Creative Activity, Vol.  XXIII, No. 1. April 2000. Indiana University. ---. Charla Lingwista Haitiano Emmanuel  W. Védrine na NAAM ( Curacao ). [On Haitian Creole Bibliography , 200 years of  publications. Courtesy of Myriam Lavache ( Kreyòl Pale, Kreyòl Konprann Institute of  Spoken Kreyol . Curacao; Richenel Ansano  (Director of NAAM]; Yaniek Pinedo Védrine (translator). 2016. ---. Collection of Haitian Education Materials  by Albert Valdman. ---. Dictionary of Haitian Creole  Verbs with Phrases and Idioms . Emmanuel W. Védrine. 1992. 246 Pages.  Publisher: Soup to Nuts. Cambridge, MA. ---. D.P.M - Kanntè (play)  by Jan Mapou: a bridge between fiction and reality. (Book review and  English translation of the book by Emmanuel W. Védrine). ---. Educational Resources and Orientation Training for  Haitian Teachers : Resous Edikasyonèl e Seyans Oryantasyon pou Anseyan Ayisyen.  (compiled by E. W. Védrine).  [Bibliography]. ---. English – Haitian Creole Bilingual Dictionary . 1148 p.  iUniverse. Bloomington, IN. 2017. Albert Valdman (editor). The “DICO Project”,  Vol. II. ( Emmanuel W. Védrine , Frenand  Léger , Jacques Pierre , Nicolas  André :  native speakers editing team). ---. English – Haitian Creole Computer Terms : Tèm Konpwoutè: Anglè – Kreyòl . Emmanuel  W. Védrine. ---. Èske w te pase nan kèk atelye ekriven avan w pibliye  premye liv ou? : Have you been to any writers’ workshop  before publishing your first book? [School teaching materials included in annexed texts section : Enkli  materyèl didaktik pou lekòl nan seksyon tèks  anekse ]. ---. First meeting with Eddy Le Phare . ('Lèt ak  Kilti' : “Letters and Culture”, radio program). ---. Haitian  Creole-English Bilingual Dictionary (the “DICO Project”, Vol. I). 2007. 781  +xxxiv p. Indiana University–Creole Institute. ( Emmanuel  W. Védrine , Frenand  Léger , Jacques Pierre , Nicolas  André :  native speakers editing team). ---. Haitian Creole Data base :  (source: Haïti Progrès ,  newspaper, 2004). [Model of edited database: Modèl bank done leksikal tou edite  pou lojisyèl ipèbaz (for hyper base software ]. ---. Haitian Creole Data base : Kri pou liberasyon (Cry for  liberation: a collection of poems in Haitian Creole). 2008. [Model of edited  Creole database (for hyper base software ) : Modèl bank  done leksikal tou edite (pou lojisyèl ipèbaz )]. ---. Haiti, a directory of publications :  Ayiti, yon ànyè piblikasyon . ---. Haitian Creole D-Base : Writings By Emanuel W. Védrine ( Part  I). ---. (compiled by). E. W. Védrine. Haiti’s  Super Web Directory & Diaspora : Gran Ànyè Elektwonik Ayiti & Dyaspora. ---. An Annotated Bibliography on Haitian  Creole: A review of publications from colonial times to 2000 .  © 2003 by Emmanuel W. Védrine and E. W. Védrine Creole Project. 700 pages. [ General  Authors' Index (Endèks Jeneral  otè); Index of Titles :  Endèks Tit; Acknowledgements  & General Introduction (Rekonesans e  Entwodiksyon) pp 5; Abbreviations  & Symbols used in this book :  Abreviyasyon & Senbòl ki itilize nan liv la, pp 20; In  praise of the author ( Éloge de l’auteur :  Lomeyans pou otè a); Chapter : Chapit I: A bibliography of Periodicals with publications on Kreyòl (268  entries : antre, pp 26-35); Chapter : Chapit II (2): Agriculture , Flora and Fauna | Flòr e  Fonn (61 entries : antre, pp 36-43); Chapter III (3): Bibliographies (12  entries : antre, pp 44-47); Chapter : Chapit IV (4): Classification  by authors : klasman pa otè, pp 48-71; Chapter :  Chapit V (5): Dictionaries, Glossaries,  and Related Sources : Diksyonè, Glosè, e Sous  ki an rapò (130 entries : antre), pp 72-119; Chapter : Chapit VI (6): Education  (edikasyon) Literacy (alfabetizasyon),  and Teaching Materials :  e Materyèl didaktik /pedagojik (334 entries : antre) pp 120-165; Chapter :  Chapit VII (7): Folklores, Folk tales & Stories : Foklò, Iswa-kont &  Istwa (230 entries : antre, pp166-188); Chapter : Chapit VIII (8): General  Subjects : Sijè Jeneral (445 entries : antre), pp 189-254; Chapter : Chapit IX  (9): Geography and History : Jewografi e Istwa (63 entries : antre, pp  255-265); Chapter (Chapit): Grammar :  Gramè (72 entries : antre) pp 266-279; Gramè Kreyòl VEDRINE Grammar of Haitian Creole (354  p., 1996); Kreyol Without Toil : an introductory course to Haitian  Creole ( version to be printed :  vèsyon pou enprime ) ; Sistèm  Alfabè Kreyòl Ayisyen : The Haitian Creole Writing System ;  Chapter : Chapit XI (11): Health & Hygiene : Sante e Ijyèn (52 entries :  antre) 280-283; Chapter : Chapit XII (12): Historical Linguisitcs : Lengwistik  Istorik (88 entries : antre, pp. 284-300); Chapter : Chapit XIII (13): Novels  & Short Stories : Woman e Resi &  Istwa Kout (108 entries : antre) pp 301-319; Chapter : Chapit XVI (14):  Orthography | Òtograf (112 entries : antre, pp 320-341); Chapter : Chapit XV (15): Plays (including  related works : Pyès teyat enkli zèv ki an rapò 88  entries : antre), pp. 344-357; Chapter : Chapit XVI (16): Poetry :  Pwezi /Powèm (204 entries : antre), pp 358-380; Chapter : Chapit XVII  (17): Proverbs :  Pwovèb (54 entries : antre), pp 381-392; Chapter : Chapit XVIII (18): Religious  Studies : Etid Relijye (145 entries), pp 393-403; Chapter XIX (19):  Sociolinguistics : Sosyolengwistik (119 entries : antre) pp 404-493; Chapter :  Chapit XX (20): Teaching Materials For Learners of Haitian Creole : Materyèl  didaktik /pedagoji pou moun k ap aprann kreyòl ayisyen (Kreyòl, 41 entries :  antre) pp 432-435; Chapter : Chapit XXI (21): Theoretical Linguistics :  Lengwistik Teyorik (325 entries : antre) pp 436-471; Chapter : Chapit XXII  (22); Chapter : Chapit XXIII: Theses & Dissertations related to Haitian  Creole : Tèz (metriz, doktora) ki an rapò ak kreyòl ayisyen (75 entries :  antre) pp 472-485; Chapter XXII (22); Chapter : Chapit XXIII (23): Interviews  with some Haitian Creolists, Journalists and Authors (Entèvyou ak kèk kreyolis,  jounalis e otè), pp 486-335 [Interview : Entèvyou #1: Charlot Lucien and  Frankétienne (pp 486-490); Interview : Entèvyou #2 (see Appendix ); Interview :  Entèvyou #3: Nounous (Lenous Surprice) and Kaptenn Koukourouj (Michel-Ange  Hyppolite) pp 491- 496; Interview : Entèvyou #4: Emmanuel W. Védrine and Roody  Barthelemy (pp 497-500); Interview : Entèvyou #5 Edikatè à l’Edicateur :  an Interview with Haitian novelist Deyita (Mercedes Guignard on her novel  Esperans Dezire :  Yon entèvyou ak womansye Deita, Mercedes Guignard sou woman li an Esperans Dezire ), pp  500-503;  Interview : Entèvyou #6 (see : wè Appendix ); Interview :  Entèvyou #7: Yvon Lamour, Emmanuel W. Védrine, Keslèbrezo (Kesler Brézault),  Kaptenn Koukourouj (Michel-Angle Hyppolite)]; Chapter : Chapit XXIV (24):  General Authors’ Biographies : Bibliyografi Jeneral otè, pp 537; Appendix (Part  /Pati I, II, III - Theses and Dissertations related to Haiti : Tèz (metriz,  doktora) ki an rapò ak Ayiti (308 entries : antre, pp 572, 594, 600); Index of  Titles : Endèks Tit, pp 630; General Authors’ Index : Endèks Jeneral Otè, pp  680; About the author :  Sou otè a, pp 625. In praise of the author (Éloge  de l’auteur : Lomeyans pou otè a). [Research presented the International  Linguistic Symposium in French Guyana, organized by IRD (Institut de Recherche  pour le Developpement). Spring 2003]. ---. (compiled by). An Electronic Teaching  Materials’ Model For Haitian Students And Teachers. (compiled by) E. W.  Védrine : Yon Modèl Materyèl Didaktik pou Elèv e Pwofesè Ayisyen.  [Bibliography]. ---. (compiled by). Bibliographie  Haïtienne et Indices Biographiques .  (compiled by Emmanuel W. Védrine and Francesca Palli). [Online General  Bibliography Related to Haiti : Bibliyografi an liy ki an rapò ak Ayiti]. ---. «ANSÈYMAN SAN ANSEYAN». Emmanuel W. Védrine. — Pa ka gen bon  jan ansèyman san  anseyan ki prepare ak materyèl  didaktik disponib pou ede elèv ak anseyan. — Estrateji pou  anseyan òganize matyè y  ap anseye, e aplikasyon  teknoloji nan ansèyman jodiya kòm zouti esansyèl — Nesesite  pou òganize konferans ou diskisyon atravè  zoum pou diskite tout sa, e rekòde yo pou itilize nan Seyans Fòmasyon pou  anseyan Ayiti, e nan dyaspora. — Itilizasyon materyèl didaktik / pedagojik (nan  diferan nivo). Pa egzanp: kit tip  materyèl (selon matyè  ou sijè anseyan an ap anseye), pou kilès (laj  elèv yo, e nivo alfabetizasyon yo), ki nivo moun  yo (èske tout ap fonksyone nan menm nivo, miwo / miba), ki laj yo (timoun, jèn,  adil), pou ki rezon (objektif), materyèl ki disponib  deja (èske anseyan an lokalize yo), ki materyèl anseyan  an bezwen ki pa egziste,  ide pou fè kopi materyèl ki ra / tèlke kèk liv ki pa disponib  ankò sou mache a) : «TEACHING WITHOUT TEACHERS». Emmanuel W. Védrine. — There  can’t be good teaching without  prepared teachers and teaching  materials available to help students and teachers. —  Strategies for teachers to organize subjects they  are teaching, and the application  of technology in teaching today as an essential tool — The  necessity to organize conferences or discussions through  zoom to discuss all that, and record them to be used in teachers’ training in  Haiti, and in the diaspora. — The use of teaching materials (at different  levels). For example: What type  of materials (according to the subject(s) the  teacher is teaching), for who (students’ age, and their literacy level), what’s  the people’s level (are  all functioning at the same level, up /down), what’s their age (children,  teenagers, or adults), for what reason (objective), materials that are  already available (has the teacher localized them), what materials does the  teacher need and that don’t exist, the  idea of making copies of rare materials such as some books that are no longer  avaible on the market)]. ---. Book of changes: the preservation of  Creole, a nuanced language … by  William Orem. Research  & Creative Activity, Vol. XXIII, No. 1. April 2000. Indiana University. ---. Charla Lingwista Haitiano Emmanuel W. Védrine na NAAM ( Curacao ). [On Haitian  Creole Bibliography , 200 years of publications. Courtesy of Myriam  Lavache ( Kreyòl Pale, Kreyòl Konprann  Institute of Spoken Kreyol ), Curacao; Richenel Ansano (Director of NAAM]; Yaniek  Pinedo Védrine (translator). 2016. ---. Collection of Haitian Education Materials by Albert Valdman. ---. Dictionary of Haitian Creole Verbs  with Phrases and Idioms .  Emmanuel W. Védrine. 1992. 246 Pages. Publisher: Soup to Nuts. Cambridge, MA. ---. D.P.M - Kanntè (play)  by Jan Mapou: a bridge between fiction and reality. (Book review and  English translation of the book by Emmanuel W. Védrine). ---. Educational Resources and Orientation Training for Haitian Teachers :  Resous Edikasyonèl e Seyans Oryantasyon pou Anseyan Ayisyen. (compiled  by E. W. Védrine). [Bibliography]. ---. English – Haitian Creole Bilingual  Dictionary . 1148 p. iUniverse.  Bloomington, IN. 2017. Albert Valdman (editor). The “DICO Project”, Vol. II. ( Emmanuel W. Védrine , Frenand Léger , Jacques Pierre , Nicolas André : native speakers editing team). ---. English – Haitian Creole  Computer Terms : Tèm  Konpwoutè: Anglè – Kreyòl . Emmanuel W. Védrine. ---. Èske w  te pase nan kèk atelye ekriven avan w pibliye premye liv ou? :  Have you been to any writers’ workshop before publishing your first book?  [School teaching materials included in annexed  texts section : Enkli materyèl didaktik pou lekòl nan  seksyon tèks anekse ]. ---. First meeting with Eddy  Le Phare . ('Lèt ak Kilti' : “Letters and Culture”,  radio program). ---. Haitian Creole-English Bilingual  Dictionary (the “DICO Project”, Vol.  I). 2007. 781 +xxxiv p. Indiana University–Creole Institute. ( Emmanuel W. Védrine , Frenand Léger , Jacques Pierre , Nicolas André : native speakers editing team). ---. Haitian Creole Data base :  (source: Haïti Progrès ,  newspaper, 2004). [Model of edited database: Modèl bank done leksikal tou edite  pou lojisyèl ipèbaz (for  hyper base software ]. ---. Haitian Creole Data base : Kri pou liberasyon (Cry  for liberation: a collection of poems in Haitian Creole). 2008. [Model of  edited Creole database (for hyper base software )  : Modèl bank done leksikal tou edite (pou lojisyèl  ipèbaz )]. ---. Haitian  Creole D-Base : Writings By Emmanuel W. Védrine (  Part I). ---. (compiled by). E.  W. Védrine. Haiti’s Super Web Directory  & Diaspora : Gran Ànyè Elektwonik  Ayiti & Dyaspora. [Bibliography]. ---. Interview with André Vilaire  Chéry . [On the evolution of Haitian Creole,  post dechoukay or  after February 7, 1986]. Indiana University–Creole Institute.  December  1999. / Yon Entèvyou ak Vilaire Chéry nan kad rechèch li sou yon envantè mo ak espresyon li  dokimantè nan konjonkti politik Ayiti a, soti 7 fevriye 1986 pou rive nan lan  2000]. ---. Interview with Serge Claude Valmé pour discuter ref. Gramè Kreyòl Védrine .  ('Radyo Vwa Lakay). Boston, Massachusetts. ---. Leksik kreyòl: ekzanp  devlopman kèk mo ak fraz a pati 1986 . Emmanuel  W. Védrine. ---. Lè Kreyòl kenbe w ( When  have a need for Kreyòl . (pdf, 32 KB). (Interview  avec the Haitian linguist, Emmanuel W. Védrine, celebrating his tenth year of research  on Haitian Creole”). Journalist Gotson Pierre. ---. Mouri pou libere Ayiti (short  story : istwa kout). English translation: Dying for Haiti’s  liberation , by the author; French translation: Mourir  pour libérer Haïti , Jean-S. Sahaï; German  translation: Sterben, um Haiti zu  befreien , Jnes Angela Pellegrini; Italian  translation: Morire  per liberare Haiti , Francesca Palli; Japanese  translation : Mihoko Tsunetomi; Latin translation: Vittore Nason;  Papiamentu translation: Muriendo  pa liberashon di Haiti , Yaniek Pinedo; Russian  translation: Karlova Ekatarina; Spanish translation: Morir  para liberar Haití , Miguel Calzada]. ---. New words and idioms  entering Haitian Creole : Mo nouvo ak espresyon  ki antre nan kreyòl. Emmanuel W. Védrine. [With the rapid development of  Haitian Creole (in the 20th and 21st century), and many of us who have the  chance observing it, the question we may ask is: What strategy we (who are in area of  linguistics, and research on the native language) can use to record this  development?... Certainly, we are encouraging all other  Haitian researchers (in the linguistic area) to think of the opportunity to  contribute also (while alive) in this sense… It can be done through recorded interviews (with  their phones, and then write down the transcript immediately after or send a  copy of the recording to their email to keep it as documentation, and them  later they can work on the transcript. They can also use videos, and publish  them online so that researchers can have access to them]. ---. Online Educational Resources and Orientation Training for Haitian  Teachers. ---. Path to the most ever  published bibliography research on Haitian Creole .  [Haitian Bibliography : Bibliographie  Haïtienne]. ---. Petit lexique du  créole haïtien . [historical linguistics]. Orèsjozèf Publications. 1995. 87  p. ---. Quelques plantes créoles et leurs noms latin : Kèk plant  Kreyòl ak non yo an laten . Emmanuel  W. Védrine. ---. Say it in Haitian  Creole, English and French: a trilingual glossary of phrases and idioms .  [Forthcoming / A trilingual Glossary for learners of Haitian Creole, English,  French and a guide for translators]. Emmanuel W. Védrine. Winter 2020. ---. Seventy Five Years of Research and Publications on Haitian Creole : 75 Swasannkenz  Ane Rechèch ak Piblikasyon sou kreyòl ayisyen]. [Haitian Bibliography :  Bibliographie Haïtienne]. ---. Some Haitian Creole Verbs  dealing with Haiti’s underdevelopment and development. ---. Standardizing  Haitian Creole : a round table  discussion. Haitian Studies  Association , 18th Conference. University  of Virginia, Charlottesville, VA. 2006. [Panel: Emmanuel W. Védrine, Marc Prou,  Albert Valdman, Josiane Huducourt-Barnes]. ---. (compiled by). Suzanne  Comhaire- Sylvain : a bibliography of her publications .  [Haitian Bibliography : Bibliographie Haïtienne]. ---. Tradiksyon yon entèvyou  ak Diana Guillemin “lang kreyòl” (Translation  of an interview with Diana Guillemin, Creole language). ---. Twenty Five Years of Research  and Publications on Haiti, the Haitian Diaspora, and on Haitian Creole .  [Vingt-cinq ans de Recherche et de  Publications sur Haïti, la Diaspora Haitienne et sur le Créole Haïtien : 25 Vennsenk Ane Rechèch  ak Piblikasyon sou Ayiti, Dyaspora Ayisyen, e sou Kreyòl Ayisyen]. - Haitian  Bibliography : Bibliographie Haïtienne. ---. Welcome to L’Asile (Lazil), a commune in Haiti : Byenveni nan Lazil, yon komin Ayiti . [Haitian Bibliography :  Bibliographie Haïtienne]. ---. What the author thinks : Sa otè  a panse . ---. Yon koudèy sou de  gran diksyonè sou  kreyòl ayisyen : A look  at two great dictionaries on  Haitian Creole . Amenajman lengwistik : Linguistic planning ; Ànyè elektwonik  Ayiti e Dyaspora ayisyen ( kilti,  dyaspora, edikasyon, istwa, lang, literati kreyòl, tradisyon ) : Electronic Directory of Haiti and the  Haitian Diaspora ( culture, diaspora,  education, history, language, Creole literature, traditions ); Etid kreyòl : Creole studies ; Bank done Kreyòl  Ayisyen : Database in Haitian Creole ;  Diksyonè sou Kreyòl Ayisyen : Dictionaries  on Haitian Creole ; Dokiman pou seyans oryantasyon pou Anseyan Ayisyen : Documents for training sessions for Haitian  Teachers ; Edikasyon bileng an kreyòl ayisyen – anglè : Bilingual education in Haitian Creole - English ; Esè (disètasyon)  an Kreyòl Ayisyen : Essays in Haitian  Creole ; Etid lang e Etid karibeyen : Languages and Studies of the Caribbean ; Kreyòl a baz fransè : French-based  Creoles ; Kreyòl atlantik : Atlantic  Creoles ; Leksik Kreyòl Ayisyen : Haitian  Creole Lexicon ; Lengwistik Kreyòl : Creole  linguistics ; Materyèl Edikatif an anglè e an kreyòl ayisyen pou lekòl Ayiti  : Educational material in English and  Haitian Creole for schools in Haiti ; Materyèl edikatif pou seyans fòmasyon  pou Anseyan Ayisyen : Educational  materials for Haitian Teachers’ Training ; Oryantasyon Anseyan Ayisyen : Haitian Teachers’ Training ; Pwojè  diksyonè e glosè : Dictionary and  glossary projects ; Resous edikasyonèl : Educational resources; Rezo Etidyan  Ayisyen Ayiti – Dyaspora e rechèch : Network  of Haitian Students in Haiti - Diaspora and research ; Trening e Oryansyon  pou anseyan ayisyen : Training and  Orientation Sessions for Haitian Teachers ; Revizyon e Edisyon dokiman an  Kreyòl Ayisyen : Reviewing and Editing of  documents in Haitian Creole . E. W. Védrine Creole Project , Inc. Boston, Massachusetts. USA * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:04", "url": "https://www.potomitan.info/vedrine/teknik.php", "image_url": null}
{"title": "Ayiti - Fot kilès si van okipasyon an vante fò Ayiti jodiya?", "text": "Fot kilès si van okipasyon an vante fò Ayiti jodiya? Emmanuel W. VEDRINE, 15 fevriye 2006 Ak nouvo vag eskandal nan kontaj vot eleksyon 7 fevriye a , nou kwè li lè li tan tou pou nou tout Ayisyen, san distenksyon, ta sispann blame blan pou sò nou epi pou n ta aprann solisyone pwoblèm nou san envite mouche blan kòm abit. Men elas! Kilè jou va jou? Kisa nou wè lè kèk manm KEP (Konsèy Elektoral Pwovizwa) + konplis lòt raketè (politisyen mele ak  blan mannan) sot fè ak vot pèp la? REPONS: sa ki jete nan fatra, antere, boule, anile, vot blan ki envante... Menm si mouche blan ta manipile yo (an kachèt pase li menm, l ap voye wòch kache men tou) men yo te ka menm demisyone pou pa pran lòd nan men zòt, pou montre diyite yo pou pa kite moun achte konsyans yo pou lasibab, ou pou grinkbak. Donk toutan vye mantalite restavèk sa a pa kapab rive chanje, enben imilyasyon an ap kontinye alagrandefouwo. Pwovèb la di nou: Lajan fè chen danse. Se vre wi. Donk devan grinbak magouyè pa fè bak. Se sa nou leve jwenn Ayiti: Konze toujou egziste apre lanmò Chalmay Peral. Ayiti chaje ak Konze jodiya ki kontinye ap trayi pèp la, pyetine l, eksplwate l. Kisa ki enpòtan pou n fè (nou menm ki ta renmen montre piblikman kote n kanpe)? REPONS: ann simen plan sa yo tout kote: Si mouche blan ap taye banda l jan vle Ayiti jodiya, pase lòd jan l vle, enben se pwòp frè nou Ayisyen (ki pa vle tande pawòl chanjman pou Ayiti ale nan yon nouvo direksyon dekwa pou tout pitit li souse yon zo, pou y al lekòl, travay, jwenn laswenyaj, bon kay pou rete, angaje yo nan yon aktivite, travay pou devlopman peyi a an konbit. Magouy p ap mennen Ayiti oken kote e nou wè l jounen jodiya (pa menm yon semèn apre yon si bèl eleksyon ki fèt nan lapè e devan je lemonn antye) men sektè dyabolik la (anti-chanjman an) toujou la: li te la an 1987 (ak makout yo, egz: deblozay Riyèl Vayan an), li te la an 1990 (ak Roger Lafontant [ doktè Mengele], reprezantan sektè makout la), li te la 30 septanm 1991 (ak Sedras [reprezantan sektè lame restavèk la, ak elit vomisman an], li te la an 2003 (ak yon ti klik elit vomisman + politisyen rat do kale pakapala ki manipile plizyè òganizasyon popilè pou regle koze yo onondipèp) epi li la jodiya atravè sèten manm KEP (ki fè tout mayen posib pou manipile vot pèp la) paske yo te gen tan achte konsyans yo pou plizyè milye grinkbak. Lè nou li yon pasaj nan Matye, li di nou: Avan ou wè pay ki nan je pwochen ou, gade pou wè si pa gen bout bwa nan je pa w avan . Donk, se chat kay ki toujou vann chat mawon. Pale anpil, bèl diskou, bèl analiz san mantalite chak grenn ayisyen pa janm chanje; sa ap toujou yon   lave men siye atè nan solisyone pwoblèm Ayiti. An nou chak pran yon ti moman pou fè yon egzamennkonsyans (fini ak lahèn, rankin, prejije (tout sòt), ògèy (lemwa), sispann choute sou lòt (voye toya sou lòt), sispann bay youn lòt non (pou fè difamasyon), konnen feblès nou, aprann fè otokritik, gade erè nou epi korije yo / pran konsyans de yo. Lèfini mande tèt nou: Kisa mwen fè deja de pozitif pou Ayiti peyi m? Kisa mwen fè deja de pozitif ki ka ede Ayisyen? Kisa mwen fè pou eseye leve onè Ayiti? Afè lekòl, se yon bagay ki prèske pa egziste Ayiti (an tèm preparasyon elèv ta dwe genyen sou enstriksyon sivik, yon sijè ki debat an gwo sou kèk fowòm). Ann panse a yon nouvo lekòl ayisyen nan sans sa a dekwa pou kòmanse enjekte dòz konsyans nan mantalite ti Ayisyen pou yo vin bon sitwayen, politisyen demen ki pa pral tounen vanndèdpeyi / magouyè  (menm jan nou wè jodiya), moun k ap fè dilatwa (pou kèk grenn dola vèt pou pyetine / touye pwòp frè yo) pou rete tyoul blan tout tan, entelektyèl komokyèl ki konn sèlman ekri diskou zewo fot an fransè men sèvèl yo vid pase yo vann matyè gri ki ladan l lan pou yon lasibab olye yo ta mete l o sèvis lapatri pou enstwi jèn nou yo pou demen pou sèvi lapatri.", "description": null, "domain": "www.potomitan.info", "date": "2025-11-10 23:53:05", "url": "https://www.potomitan.info/vedrine/okipasyon.php", "image_url": null}
{"title": "Ayiti - Politik ak reyalite Ayiti: Kilè jou va jou?", "text": "(Emmanuel W. VEDRINE) 24 oktòb 2006 Majorite politisyen ayisyen fò nan pale (teyori) men kreten nan politik (pratik). Anpil pran nan gonm, anpil pran so kabrit pase yo bon nan pale anpil, bon nan fè bèl diskou long e konplike (sitou an franse, lang ki pa lang pèp la), yon fason pou montre pèp la ke yo te rive lwen lekòl epi nan PRATIK se zewo mare nan ren. Politisyen ayisyen bezwen pèp vote yo lè sezon eleksyon, men pandanstan majorite ladan yo elwaye yo de menm pèp sa a tanzantan. Sèdike: y ap viv nan ilizyon, y ap reve ak nawè yo byen kale. Ansòm, yo pa reyalis. Kisa sa vle di nan politik? Enben, defen Tip O'neil, yon ansyen pòtpawòl mezon blanch nan peyi Etazini, yon michan (kokenn)politisyen ki soti nan lakou Boston fè nou konnen ke «tout politik lokal». Andotretèm, Si ou vle rale pèp dèyè ou (kòm politisyen), ilfoke ou antre nan pèp, ilfoke ou aprann travay nan milye pèp, ilfoke ou aprann viv reyalite pèp. Sa byen senp, sa klè kou jou. Donk ou pa ka mennen yon «politik salon» ak kravat nan kou byen vèste tout lasentjounen, ap fè bèl diskou nan lang Vòltè pou atire pèp dèyè ou. Sa se makakri! Anverite, se nan dezè w ap preche lè ou fè sa. Tonnè krakra, pèp sa a p ap tande ou! Li soud. Donk ou dwe ale Bèlè, Boston, Kafou, Kafoufèy, Matisan, Site Katon, Site Solèy, Solino, Soudal elt... al vizite plizyè rakwen peyi Ayiti pou wè reyalite a ak de grenn je ou epi eseye konprann pwoblèm mas pèp la, reyalite peyi a ap viv chak jou Bondye mete, soufrans pèp la ki bouke di «Bondye bon». Se pa yon bagay ke politisyen ta dwe fè epòk kanpay elektoral senpman. Pèp ayisyen se youn nan pèp ki «fidèl», fidèl kou chen. Tonnè krakra, depi ou fè pèp ayisyen byen, ou ap soufri ak  li tanzantan, li ka rive menm bay lavi l pou ou. Depi ou fè l mal tou, tonnè krakra li pa manje manje bliye; se minit k ap konte pou l revòlte. Kreten swadizan «lidè ayisyen» fè e kontinye ap fè, se: meprize pèp la, asteni yo de li (prans distans ak li) epi kou yo bezwen vòt, yo atann pou menm pèp sa a ta  lage yon bilten vòt pou yo. Adye wi dan! Menm si pèp la analfabèt men li pa bèt pou otan. Kou pèp sa a deside vote an mas yon lidè ke l apèsi ki ta pi pre l, enben kou rezilta vòt tonbe ou tande plenyen kandida opòtinis adwat agoch, ou tande te gen magouy nan kontay vòt, ou tande fòk gen rekontay ki fèt, ou tande anfen tout tip manipilasyon posib ak dappiyanp ki pre pou fè sou demokrasi (vwa pèp la, dezi pèp la). Bon, kilès ki vote an majorite lè sezon eleksyon an(n) Ayiti: gwozouzoun, boujwa, ti boujwa, lamas? Nenpòt Ayisyen ki pa janm pase sou ban lekòl gen tan konn repons lan. E repons sa a enpòtan pou nou menm k ap fouye chèche dekwa pou anbeli twouvay nou yo ak engredyan ki soti nan nannan «reyalite Ayiti» ap viv la. Souwè nou pou konpatriyòt ki vle antre nan politik, ki vle vin ak yon estil tounèf pou fè politik oubyen ki vle vòt pèp, sèke yo dwe kòmanse travay ak pèp e nan pèp, yo dwe kòmanse fè travay pozitif nan sosyete a (piti kou l ye pase toujou gen moun k ap pran nòt de travay nou) epi sispann voye toya adwat agoch youn sou lòt pase difamasyon pa gen anyen pou wè ak «kritik konstriktif». Difamasyon la pou l kraze men li pa la pou l konstwi. Jis parèt ou menm ak yon estil pou «leve defi» san kritike adwat agoch, san voye monte (pale anpil pou bouch fè bòkyè), pase li enpòtan pou ou menm kreye yon espas dekwa pou pèmèt kritik wè travay pa ou e wè tou nan ou yon lidè konsekan ki wè avan tout bagay, byennèt yon kominote, yon peyi. Pou konkli, san wete san mete, pèp ayisyen an (Ayiti kou nan dyaspora a pase de 2 vrè zèl zwazo a pou l vole toutbon vre) swaf yon lòt klas politik nan syèk tounèf la. Wi li bezwen wè yon lòt estil politik sou tè Dasalin nan. Wi li vle wè bagay yo ap fèt yon lòt jan pase l fatige ak varèz politik wetam metam nan ki la depi  lè dyab te kaporal. Li bouke viv nan dezespwa. Li enposib pou Ayiti vanse si l kontinye fonksyone ak menm ansyen modèl la. Li fatige tande menm son klòch la. Lè n ap pakouri istwa politik Ayiti, nou wè «akizasyon» adwat agoch kòmkidire n ap jwenn yon politisyen, yon lidè, yon towobann ki 100% (san pou san) pafè, ki san twou nan manch. Divalye (an referans a tout diktati a: papa e pitit) gen 20 ane, uit mwa depi l tonbe. Pou jiskounye gen yon kokenn vid politik ki poko konble (kit nou vle rele l «vakyòm politik», kit nou vle ba li lòt non, men an reyalite gen yon kokenn defi ki poko janm leve an tèm «soufrans pèp la an jeneral», an tèm «espwa» pou demen kote l pa fin wè ladan. Tonnè krakra, Ayiti vin pi mal apre ven ane! Pa panse mwen, otè atik sa a, se divalyeris si m pale konsa. Mwen se yon «reyalis», yon obsèvatè fidèl «Reyalite Ayisyèn» nan. Sou Divalye anpil Ayisyen te ka al an vakans Ayiti tanzantan, al wè kòd fanmi yo epi flannen nan peyi a de je fèmen (fè ti touris lokal) osilontan yo pa t foure bouch nan zafè ki regade diktati a oubyen non yo pa t sou yon «lis nwa» kèlkonk. Konbyen nan nou ki ka al payeze Ayiti jounen jodiya, lwe yon machin pou flannen san kè sote, mache Pòtoprens jan nou ta vle apre sizè diswa? Se reyalite Ayiti  ap viv jodiya; nou pa ka nye sa byenke li fè anpil nan nou mal lè n ap obsève peyi nou ki tonbe an degraba an plen venteyinyèm syèk. (E. W. Vedrine)  Emmanuel W. Védrine E. W. VEDRINE CREOLE PROJECT, Inc. P.O.B. 255962 Dorchester, MA 02125-5110 (U.S) e_vedrine@hotmail.com , e_vedrine@yahoo.com", "description": null, "domain": "www.potomitan.info", "date": "2025-11-10 23:53:06", "url": "https://www.potomitan.info/vedrine/politik.php", "image_url": null}
{"title": "Ayiti - Kèk Kandida prensipal nan eleksyon prezidansyèl Ayiti a", "text": "Kèk Kandida prensipal nan eleksyon prezidansyèl Ayiti a [Sous orijinal «AP» (nan lang fransè) Tradiksyon kreyòl: E. W. VEDRINE] Agwonòm sa a timid; li dirije Ayiti ant 1996-2001 e se li ki linik prezidan peyi a ki fini manda senkan l lan. Gen de (2) sondaj ki fèt atravè «Institut Gallup» ki pwochte l an tèt vot yo. René Préval fè etid li nan peyi Bèljik anvan l antre Ayiti nan ane 70 yo kote l patisipe nan mouvman pou chavire diktadi Jean-Claude Duvalier a. Apre «Bebé Doc» tonbe an 1986, li vin yon pwòch kolaboratè Jean-Bertrand Aristide, ansyen «prèt bidonvil yo» ki vin premye dirijan ki eli demokratikman an 1990. Preval suiv «Titid» an(n) egzil Ozetazini aprè koudeta septann 1991 lan epi l retounen ak li Ayiti pandan envazyon amerikèn lan ki te pèmèt li repran pouvwa twazan apre. Nan fen 1995, li (Preval) ranpòte eleksyon prezidansyèl yo, Aristide pa t ka ale nan eleksyon (selon lalwa). Eleksyon li an (1995) pral make premye tranzisyon pasifik nan peyi a ant de (2) dirijan ki eli depi endepandans peyi a an 1804. Aristide retounen sou pouvwa an 2000, anvan yo chavire l yon dezyèm fwa an 2004. Plizyè Ayisyen estime, an ka eleksyon, René Préval ap otorize l rantre sot an(n) egzil kote l ye Afrikdisid la. Li presize ke l p ap anpeche retou l, men l ap gouvène san enfliyans li. Pati l la pote non «Lespwa» ( l'espoir an fransè). Soti nan yon fanmi elit komèsan, eslogan endistriyèl rich sa a: se: «Lòd, Disiplin, Travay». Se youn nan dirijan «Group 184», yon kowalisyon òganizasyon ki te òganize manifestasyon pou reklame depa Aristide. Baker, ki viv Ozetazini deja, te ka lanse l nan kanpay la kòm kandida endepandan gras a yon petisyon ki gen anviwon 100.000 siyati an favè kandidati l. Li te pran yon kout prizon lè Aristide te sou pouvwa; li benefisye soutyen yon pati nan boujwazi komèsan an ak soutyen chèf peyizan kouwè Chavannes Jean-Baptiste. Kesyon k ap poze se, èske Baker, ki yon milat, kapab jwenn ase soutyen nan yon peyi ki gen majorite moun po nwè. Manigat te prezidan pandan senk mwa an 1998 apre l te fin ranpòte eleksyon lame a trike. Menm lame sa a chavire l lè misye te tante reyòganize tèt li. Espè sa a nan Zafè Entènasyonal, benefisye soutyen finansye manm elit endistriyèl la. Pati l la apateni a mouvman Demokrat Kretyen. Ansyen opozan rejim Duvalier a, fonde Pati Sosyalis Ayisyen; li te senatè de 1990-1994. Li reprezante fizyon «sociaux-démocrates», yon regwoupman twa (3) pati politik ki jwenn soutyen Pati Sosyalis Fransè. Fèt nan yon fanmi peyizan, ansyen chèf lapolis sa a pati kite Ayiti an(n) oktòb 2000 pou l refijye l an Repiblik Dominikèn apre yo te akize de yon koudeta l t ap maniganse. Li rejwenn yon geriya ame an fevriye 2004 ki fòse Aristide kite pouvwa a apre twa semèn vyolans. Li te fè konnen ke ansyen diktatè chilyen an, Augusto Pinochet te ewo li. . . .", "description": null, "domain": "www.potomitan.info", "date": "2025-11-10 23:53:08", "url": "https://www.potomitan.info/vedrine/kandida_2006.php", "image_url": null}
{"title": "Potomitan - Dis pwen pou ede nan devlopman Ayiti", "text": "Dis pwen pou ede nan devlopman Ayiti Emmanuel W. VEDRINE  Photo E. W. Védrine VOKAL Jiyè 2023 Mizajou 22 out 2023 Deutsch • English • Español • Français • Kreyòl KESYON & KONPREYANSYON (an kreyòl, anglè, espayòl  e fransè enkli nan vèsyon kreyòl la) ( • ) Haitian Creole-English Bilingual  Dictionary English Haitian Creole Bilingual  Dictionary ( • ) MODÈL PLAN LESON BILENG EDIKASYON NIMERIK ( • ) MATERYÈL DIDAKTIK / PEDAGOJIK POU PWOGRAM  BILENG AYISYEN Teaching  Materials For Haitian Bilingual Programs Matérials Pédagogique pour les Programmes Bilingues Haïtiens Materiales Didácticos  para Programas Bilingües Haitianos Unterrichtsmaterialien  für zweisprachige haitianische Programme ( • ) Teaching materials for learners of Haitian Creole •  Materyèl didaktik pou moun k ap aprann kreyòl ayisyen • Materiales didácticos  para estudiantes de criollo haitiano • Matériel pédagogique pour les apprenants  du créole haïtien • Unterrichtsmaterialien für haitianische Kreol-Lernende ( • ) SEZON SECHRÈS  AYITI & PLAN  LESON (woman  ayisyen • Haitian novel • roman haïtien • novela haitiana • haitianischer Roman) Kesyon sou dis (10) chapit woman an) Temporada de  sequía en Haití ( • ) REFLEKSYON SOU AKTIVITE POU  ORYANTE LAJENÈS AN AYITI Reflection on activities  to orientate youths in Haiti Réflexion sur des  activités d’orientation pour les jeunes en Haïti Reflexión sobre las  actividades de orientación para jóvenes en Haití  SA  AYITI BEZWEN POU L DEVLOPE ( • )  Nou vini ak 10 (dis) pwen, ki  trè enpòtan. Nou konnen gen anpil lòt ke nou te ka mansyone, e nou pibliye sou  yo deja atravè atik nou ekri, e ou kapab  verifye 30 trant ane rechèch ak piblikasyon nou. Nou pa mete lajenès nan dis (10) pwen sa yo, men se yon  sijè enpòtan. Yo vire do bay lajenès . Yo pa gen oken plan pou li, e  kandida yo pa janm gen oken plan oubyen pwojè pou ede jèn yo. Kandida yo jis di  jèn sa yo di alovouzan aprè yo fin vote moun sa yo. Jèn yo ap kite peyi a; y  ap priye pou ale lòt kote. Nou wè yon gwo pwoblèm ak kandida yo. Yo pa gen oken  vizyon ekri pou ta di « men sa nou pwopoze pou devlopmen Ayiti pou ven,  vennsenk ane k ap vini yo ». Nou pa wè bagay konsa. Nou pa wè bagay konsa  ekri nan liv, oubyen atik pou montre vizyon yo oken kote. Monte sou pouvwa pou fè lajan se sèl bagay ki okipe lespri yo. Kòm anpil moun ta moke yo, se yon  filozofi« Rale kò w ban m pase, ban m fè kou pa m ». Donk, ann  mande fiti / aspiran kandida pou ekri vizyon yo (kisa yo wè yo ta pwopoze pou  Ayiti nan ven ou vennsenk ane k ap vini yo pou devlopman l). ( 1 ). AGRIKILTI ( Agriculture ).  Pi bonè se granmmaten, an  tèm edike jèn jenerasyon an e pandan l ap grandi, pou ta vin konsyan de pwoblèm  ki an rapò ak agrikilti . Pami pwoblèm sa yo, nou ka site:  debwazman, ewozyon, absans irigasyon (malgre nou ka jwenn dlo nan diferan kote nan peyi a pandan moun ka  jwenn dlo prèske tout kote, absans machin tankou yon seri traktè pou ta itilize nan  agrikilti), konnen yo byen epi patisipe pou ede solisyone yo. [Gade atik: Sechrès e aksè a dlo an Ayiti ]. Elèv pa ta jis chita nan klas epi etidye nan liv kèk espès plant (sa yo ki egziste toujou ak sa yo ki disparèt). Li ta yon bèl ide pou  anseye yo kijan pou kreye pepinyè pou ede ak pwojè rebwazman ak enpòtans pou fè sa. Li ta bon pou òganize yon seri joune (vizit) atravè peyi a ak elèv. Konsa,  yo ta vin familye ak jewografi peyi a olye  yo ta jis etidye l nan liv  sèlman, epi yo ta gen yon foto jeneral de pwoblèm peyi a ap konfwonte.  Li ta nesesè pou montre videyo ki an rapò ak sijè a nan saldeklas. Èske n ka gen siksè ak alfabetizasyon pandan moun an Ayiti ap mouri  grangou? Èske mas (oubyen majorite) pèp la sousye de konn li ak ekri lè l pa ka  manje, pa ka jwenn yon travay, pa gen oken aktivite pou l fè lajan? Repons lan,  se «non». Donk, lè yon moun ap suiv de prè sitiyasyon politik la an Ayiti, li enpòtan pou l pran nòt pou wè si  nenpòt nan lidè yo gen yon plan pou apwoche koze sektè  agrikilti a pou kapab pote kèk chanjman. ( 2 ). BIZNIS ( Business )…  (anpil) Ayisyen travay  tankou wobo kay Tonton Sam (nan peyi Etazini), san mete de kote omwen 15% ( 15 pou san ) nan salè yo  nan yon fon espesyal pou  retrèt yo. Nou p ap blame yo paske yo pa gen pesonn, oken enstitisyon ayisyen ki  pou te anseye yo sa. Nou kapab konprann kòman yo travay di, non sèlman fò yo  peye plizyè bil (fakti)  chak mwa (Etazini, Kanada, e lòt kote nan dyaspora a) men tou, anpil nan yo ap  sipòte kèk fanmi Ayiti (e pa janm di fanmi sa yo, oubyen ba yo konsèy pou yo  menm ta aprann devlope ti biznis dekwa  pou aprann ede tèt yo, pou aprann kèk metye pou siviv, e pou aprann kreye endepandans ekonomik yo. Pandémi sa a anseye n anpil bagay an tèm kijan l enpòtan pou n  aprann prepare pou  demen (sou tout fòm), e pou sispann konte sou peyi vwazen pou tout bagay menm pou ban  nou manje, epi n gen bon tè ki ka pwodui tout sa nou vle. Gen dlo prèske tout kote (ki te ka kapte) pou ede ak pwojè  irigasyon atravè peyi a pou fè agrikilti . Moun  ki gen enfòmasyon gen pouvwa . Pa bliye sa. Ki valè enfòmasyon moun  nan kominote nou genyen? Gen yon bezwen pou tout lidè kominotè  ayisyen ta ini yo pou yon konferans sou edikasyon (an  jeneral) nan kominote lokal kote yo ta ye. Ekonomize lajan, epi kòmanse envesti otan sa  posib (pandan ou jèn). Souple, anseye pitit ou fè sa (menm si yo poko gen  dizuit an). Nan kisa m ka envesti ? Se yon kesyon enpòtan pou n panse, e  pou debat li avèk lòt moun (ki ta ka gen kèk esperyans nan domèn lan oubyen nan  biznis). Tan ou presye tou; pa gaspiye l. Itilize l byen nan  avantay ou (travay, etidye, epi ede kominote ou, kote w ka volontè oubyen travay  sivik pou  bay yon pati nan tan w). ( 3 ). DYASPORA ( Diaspora ). Kòman nou wè dyaspora nan devlopman Ayiti? N ap jwenn tòp entelektyèl, pwofesyonèl ayisyen nan dyaspora.  Malerezman, nou pa reyèlman wè yon pon ki egziste ant Ayiti e dyaspora pou fè  yon seri travay majè an Ayiti. Gen moun nan dyaspora ki eseye fè sa yo kapab.  Trè souvan, yo jis voye lajan , e moun Ayiti pa pwofite dyaspora a kòm  resous imèn nan kad devlopman Ayiti. Donk, nou pa ka pale  reyèlman de devlopman Ayiti, epi pou n ta kite dyaspora a dèyè. Dyaspora sa a gen etelijans (sèvo), moun konpetan  ki ta renmen wè devlopman Ayiti. Yo ta renmen retounen al fè vakans Ayiti, e  menm jwi yon bèl retrèt dore la. Konsa, lè n ap pale de devlopman Ayiti , li enpòtan tou pou  n wè dyaspora a. Lwa Ayiti pa dwe bloke l jan nou wè sa nan Konstitisyon 1987 la kote lejislatè yo anpeche dyaspora a  patisipe nan politik Ayiti . ( 4 ). EDIKASYON ( Education ). Depi lè Ayiti pran dwa granmoun (endepansans) li, ebyen  nou pa wè yon edikasyon pratik . Se yon edikasyon kolonyal nou  toujou wè, ki prepare Ayisyen pou kite Ayiti pou al sèvi lòt peyi. Non sèlman  tip edikasyon sa a se youn ki kolonyal ,  men tou li pa fokis oubyen santre sou devlopman peyi a. Se pa youn ki pratik.  Nou wè evolisyon teknoloji nan ventyèm e venteyinyèm syèk, e kòman gran peyi yo  gen yon edikasyon pratik . Se sa ke nou ta renmen  wè Ayiti, kote nou fè yon dal tan lekòl, ale nan inivèsite, fè sèt ane nan primè,  sèt ane nan segondè, kat a sis ane nan inivèsite epi nou pa ka panse kòman pou  devlope yon ti biznis. Nou pa ka itilize sa nou aprann lekòl pou ede tèt nou.  Li lè, li tan pou n kriye: Aba yon edikasyon kolonyal , yon edikasyon  soudevlope! Viv yon edikasyon pratik ! Viv yon edikasyon ke  tout moun bezwen Ayiti pou sèvi peyi a! Viv yon edikasyon pou sèvi sosyete a!  Viv yon edikasyon pou n fè biznis ! Viv yon edikasyon pou n fè lajan san  ke nou pa bezwen ap priye pou n kite Ayiti! ( 5 ). IRIGASYON ( Irrigation ). Li trè enpòtan nan kad agrikilti. Gen dlo k ap gaspiye  Ayiti. Nou ekri sou sa, e nou fè vokal tou. Ebyen, dlo sa yo gaspiye; y al  abouti nan lanmè. Lè lapli tonbe, pa gen mwayen pou konsève l pou irigasyon. ( 6 ). JANDAMRI OU GAD NASYONAL ( Gendarmerie / National  Guard ). Nou  anvizaje yon jandamri 15 mil 15,000 moun (gason e fanm) pa egzanp. Sòlda sa yo  ta non sèlman antrene pou manyen zam, men tou pou sèvi peyi lè gen kèk kriz. Pa  egzanp, peyi a kapab fè fas a kèk katastwòf natirèl, tranblemanntè , inondasyon e tanpèt. Ebyen, lè  bagay sa yo rive, yon jandamri 15 mil moun ta deplwaye nan tout peyi a pou pote  sekou. Konsa, ti fòs polis nasyonal (ki tou mal antrene, ak ti pye kochon bò  senti l) pa reyèlman kapab fè fas a pwoblèm ensekirite nan tout peyi a ke gwoup  gang ak gwo zam ap koze. Yon tèl jandamri (ki gen gason kou fanm) ta kontrekare  bandi sa yo, epi tabli sekirite nan tout peyi a pou pèp la. ( 7 ). PÒ & AYEWOPÒ ( Ports & Airports ). Yon peyi pa kapab devlope san pa gen pò e ayewopò pou  komès enpòtasyon-espòtasyon, kote gwo bato ta vin kochte nan gwo pò Ayiti (nan  nò, sid, lès, e lwès). Li trè enpòtan pou gen pò e ayewopò paske n ap gade gwo  bato touris k ap pote dè milye moun; fò gen pò pou bato sa yo koche, e ayewopò  pou avyon k ap pote touris ateri. ( 8 ). REBWAZMAN ( Reforestation ). Se yon gwo pwoblèm tout kote Ayiti paske Ayisyen koupe majorite  pyebwa pou fè chabon . Se yon gwo pwoblèm, e pa gen oken  pwojè rebwazman serye oubyen dirab pou kwapre pwoblèm chabon oubyen bwa y ap  koupe, e menm ab fritye pa egzanp ki te kapab bay moun manje gratis ti  cheri. Imajine si n ta fè yon kanpay rebwazman nan chak komin pou plante ab fritye tout  kote, bò tout wout (chemen), nan lakou nou, epi kreye forè! ( 9 ). TOURIS ( Tourism ). Lè n ap gade peyi vwazen an,  konbyen bilyon (milya) dola (USD) yo rantre nan touris an Repiblik Dominikèn chak ane, rizòt touristik e menm moun ki gen  lajan Ayiti ale nan rizòt sa yo. Prezidan, wa k ap soti lòt peyi vin nan rizòt touristik  an Repiblik Dominikèn, pote dè bilyon (milya) dola chak ane. Nou wè sa trè  enpòtan pou Ayiti travay sou endistri touris li tou, menm jan lòt kote  nan Karayib la e Amerik Santral pozisyone yo pou fè sa. ( 10 ). WOUT ( Roads ). [Enkli  « Kesyon & Konpreyansyon kòm plan leson »].  Nou pa ka gen devlopman yon peyi, epi pou pa  gen wout . Se atravè wout kouneya pou n dekonsantre tout  Pòtoprens (kapital la) paske gen yon egzòd  riral kote moun ap kite komin yo pou vin tabli nan kapital la dèyè lavi  miyò. Ebyen si te gen wout pa egzanp, ki  konekte tout komin , yo pa t ap bezwen vin konble nan Pòtoprens ap chache  travay. Komin pa yo ta devlope,  epi yo ta al vann sa yo pwodui lè jou mache nan lòt komin avwazinan.  1 . (a)  Ki enpòtans dis (10) pwen sa yo pou ou? (b) How important are these ten points to  you? (c) ¿Qué importancia tienen estos  diez puntos para usted? (d) Quelle est l’importance de ces dix points  pour vous? 2 . (a) Chwa de nan pwen sa yo pou kòmante sou yo (b) Choose two of these points to comment  on them (c) Elija dos de estos puntos para comentarlos (d) Choisissez deux  de ces points pour les commenter. 3 . (a) Vini ak de pwen ou panse ou ta ajoute sou dis  pwen sa yo, epi kòmante sou yo (b) Come up with two points  you think you would add on these ten points  and comment on them (c)  Piensa en  dos puntos que cree que agregarías a estos diez puntos y coméntalos. (d)  Trouvez deux points que vous pensez ajouter sur ces dix points et  commentez-les. 4 . (a) Lajenès pa mansyone nan dis pwen sa yo, kòmante sou  pwoblèm lajenès (b) Youth is not mentioned in these ten points. Comment on youth problems (c)  La juventud no se menciona en estos diez  puntos. Comente sobre los problemas de la juventud. (d) La  jeunesse n’est pas mentionnée dans ces dix points. Commentez sur les problèmes  des jeunes. 5 . (a) Kisa kandida yo fè pou ede lajenès? (b) What  do candidates do to help youth? (c)  ¿Qué hacen los candidatos para ayudar a los  jóvenes? (d) Que font les candidats pour aider les jeunes? 6 . (a) Kisa kandida yo pwopoze pou devlopman Ayiti? (b) What do  candidates propose for Haiti's development? (c)  ¿Qué proponen los candidatos  para el desarrollo de Haití? (d) Que proposent les candidats pour le  développement d’Haïti? 7 . (a) Ki vizyon kandida yo genyen pou devlopman  Ayiti? (b) What are the candidates’ vision for  Haiti's development? (c)  ¿Cuál es la visión de los  candidatos para el desarrollo de Haití? (d) Quelle est la vision des candidats pour le développement d’Haïti? 8 . (a) Kòmante sou fraz sa a: « Rale kò w ban m pase, ban m fè kou pa m »  (b) Comment on this phrase, \"Get out of my way, give me my turn ” (c)   Comenta esta frase, «Sal de mi camino,  dame mi turno» (d) Commentez cette phrase : «Sortez d’ici, c’est mon tour!» 9 . (a) Pou kisa l enpòtan pou kandida  yo pibliye vizyon yo (nan liv, nan atik)? (b) Why is it important for candidates to publish their vision (in  books, in articles)? (c)  ¿Por qué es importante que los  candidatos publiquen su visión (en libros, en artículos)? (d) Pourquoi est-il important pour les candidats de  publier leur vision (dans des livres, dans des articles)? 10 . (a) Kòmante sou fraz sa a: «Pi bonè se granmmaten,  an tèm edike jèn jenerasyon an» (b) Comment on this  phrase: \"the earlier the better, in terms of educating the young  generation ” (c)  Comenta esta frase: \"cuanto  antes mejor, en términos de educar a la generación joven\" (d) Commentez sur cette phrase: « le plus tôt, le mieux en termes  d’éducation de la jeune génération». 11 . (a) Kòmante sou pwoblèm sa yo: absans irigasyon , agrikilti, debwazman, edikasyon, ensekirite, ewozyon,  lavichè (b) Comments on the following problems: absence of irrigation,  agriculture, deforestation, education, insecurity, erosion … (c)  Comenta los siguientes problemas -- ausencia  de riego, agricultura, deforestación, educación, inseguridad, erosión... (d) Commentez sur les problèmes suivants: absence  d’irrigation, agriculture, déforestation, éducation, insécurité, érosion. 12 . (a) Kòmante sou fraz «Sechrès e aksè a dlo an Ayiti» (b) Comment  on the phrase \"Drought and access to water in Haiti (c)  Comente la frase «Sequía y acceso al agua en  Haití» (d) Commentez la phrase «Sécheresse et accès à l’eau en Haïti» 13 . (a) Site senk (5) espès plant kreyòl (b) Cite five  species of Creole plants (c)  Cita  cinco especies de plantas criollas (d) Citez cinq espèces de plantes créoles 14 . (a) Ki enpòtans plant yo genyen? (b) How important are plants? (c)  ¿Qué importancia tienen las plantas? (d) Quelle est l’importance des plantes? 15 . (a) Ki enpòtans alfabetizasyon pou ou? (b) What is the importance of literacy for you? (c)  ¿Cuál es la importancia de la alfabetización  para usted? (d) Quelle est  l’importance de l’alphabétisation pour vous? 16 . (a)  Esplike fraz «Èske n ka gen siksè ak alfabetizasyon pandan moun an Ayiti ap mouri grangou?» (b) Explain  the phrase \"Can we have success and literacy while people in Haiti are  starving (c)  Explica la frase «¿Podemos  tener éxito y alfabetización mientras la gente en Haití se muere de hambre? (d)  Expliquez la phrase «Pouvons-nous réussir et alphabétiser alors que les gens en  Haïti meurent de faim?» 17 . (a) Pou kisa majorité moun Ayiti pa ka manje chak  jou? (b) Why can’t most Haitians eat daily? (c)  ¿Por qué la mayoría de los haitianos no pueden  comer diariamente? (d) Pourquoi la plupart  des Haïtiens ne peuvent-ils pas manger tous les jours? 18 . (a) Bay yon lis aktivite ou panse moun ka fè  Ayiti pou fè lajan (b) List of activities you think people can make  Haiti make money (c)  Lista de  actividades que crees que la gente puede hacer que Haití gane dinero (d) Liste  des activités que vous pensez que les gens peuvent faire gagner de l’argent à  Haïti 19 . (a) Ki tip biznis ou ta renmen fè? (b) What kind of business would you like to do? (c)   ¿Qué tipo de negocio le gustaría hacer? (d)  Quel genre d’entreprise aimeriez-vous faire? 20 . (a) Pou kisa l enpòtan pou moun ta ekonomize 15% nan lajan yo chak lè  yo touche? (b) Why is it important that people save 15% of their money each  time they earn? (c)   ¿Por qué es importante que las personas  ahorren el 15% de su dinero cada vez que ganan?(d) Pourquoi est-il important que les gens  économisent 15% de leur salaire? 21 . (a) Pou  kisa l enpòtan pou yon moun gen 2,3,4 metye? (b) Why is it important to have  2,3,4 trades? (c)  ¿Por qué es importante tener 2,3,4  operaciones? (d) Pourquoi est-il important d’avoir 2,3,4 métiers? 22 . (a) Kòmante sou fraz «Gen dlo prèske tout kote (ki te ka kapte) pou ede ak pwojè  irigasyon atravè peyi a pou fè agrikilti » (b) Comment on the phrase \"There is water  almost everywhere (which could be seized) to help with irrigation projects  across the country to make agriculture ” (c)  Comenta sobre la frase \"Hay agua en casi  todas partes (que podría ser aprovechada) para ayudar con proyectos de riego en  todo el país para hacer agricultura (d) Commentez sur la phrase «Il y a de  l’eau presque partout (qui pourrait être saisie) pour aider aux projets  d’irrigation à travers le pays pour faire de l’agriculture» 23 . ( a ) Kòmante sou fraz « Moun ki gen enfòmasyon gen pouvwa » (b)  Comment on the phrase \"The one who has information has power\" (c)  Comenta   la frase \"El que tiene información tiene poder\" (d) Commenter  la phrase « Celui qui a l’information a le pouvoir 24 . (a) Ki valè  enfòmasyon moun nan kominote nou genyen? (b) How much information do people in our  community have? (c)  ¿Cuánta  información tienen las personas de nuestra comunidad? (d) Quelle quantité  d’information les gens de notre communauté ont-ils? 25 . (a) Nan kisa ou ka envesti ? (b) In what can you invest? (c)  ¿En qué  puedes invertir? (d) Dans quoi pouvez-vous investir? 26 . (a) «Tan ou presye», kòmante sou fraz sa a (b) \" Time is  precious,\" comment on this phrase (c)  «El tiempo es precioso», comenta esta frase (d) Le temps est précieux », commentez cette phrase 27 . (a)  Kòman nou wè dyaspora nan devlopman Ayiti? (b) How do we see the diaspora in Haiti’s development? (c)  ¿Cómo vemos la diáspora en el desarrollo de  Haití? (d) Comment voyons-nous  la diaspora dans le développement d’Haïti? 28 . (a) Kòmante sou fraz sa a «moun Ayiti pa pwofite  dyaspora a kòm resous imèn nan kad devlopman Ayiti» (b) Comment on this  phrase \"The people of Haiti do not take advantage of the diaspora as human  resources within the framework of Haitian development (c)  Comenta sobre esta frase \"El pueblo de  Haití no aprovecha la diáspora como recursos humanos en el marco del desarrollo  haitiano (d) Commentez sur cette phrase «Le peuple haïtien ne profite pas de la  diaspora comme ressource humaine dans le cadre du développement haïtien» 29 . (a) Ki  enpòtans irigasyon nan agrikilti? (b) What is the importance of  irrigation in agriculture? (c)  ¿Cuál es la importancia del  riego en la agricultura? (d) Quelle est  l’importance de l’irrigation dans l’agriculture? 30 . (a) Esplike tèm «edikasyon kolonyal» (b) Explain the term  \"colonial education\" (c)  Explique el término «educación colonial» (d)  Expliquez le terme «éducation coloniale» 31 . (a) Kòmante sou «edikasyon pratik» (b) Comment on \"practical  education \" (c)  Comenta sobre la  «educación práctica» (d) Commentez sur «l’enseignement pratique» 32 . (a) Ki enpòtans yon Gad Nasyonal oubyen Jandamri ta genyen pou Ayiti? (b) How important would the National Guard or  Gendarmerie be Haiti? (c)  ¿Qué importancia tendría la  Guardia Nacional o la Gendarmería en Haití? (d) Quelle serait l’importance de la Garde national ou de la Gendarmerie en  Haïti? 33 . (a) Ki wòl pò e ayewopò ka jwe nan devlopman yon  peyi? (b) What role can ports and airports play  in a country's development? (c)  ¿Qué papel pueden desempeñar los  puertos y aeropuertos en el desarrollo de un país? (d) Quel rôle les ports et les aéroports  peuvent-ils jouer dans le développement d’un pays? 34 . (a) Pou kisa l enpòtan pou rebwaze Ayiti? (b) Why is it  important to re-embrace Haiti? (c)  ¿Por qué  sería importante reforestar Haití? (d) Pourquoi serait-il important de reboiser  Haïti? 35 . (a) Ki konsekans debwazman genyen sou Ayiti? (b) What effect does deforestation  have on Haiti? (c)   ¿Qué efecto tiene la deforestación en Haití? (d)  Quel est l’effet de la déforestation sur Haïti 36 . (a) Pou kisa pèp la debwaze Ayiti? (b) Why does the  people deforest Haiti? (c)  ¿Por qué  la gente deforesta Haití? (d) Pourquoi les gens déboisent-ils Haïti? 37 . (a) Ki enpòtans fri yo genyen? (b) How important are fruits? (c)  ¿Qué importancia tienen las frutas? (d) Quelle  est l’importance des fruits? 38 . (a) Ki pwoblèm «fè chabon» koze nan peyi a? (b) What problem does  \"coal\" cause in the country? (c)  ¿Qué problema causa el «carbón»  en el país? (d) Quel problème le «charbon de bois» cause-t-il dans le pays? 39 . (a) Kisa ki atire touris lè yo  vwayaje al lòt peyi? (b) What attract  tourists when they travel to other countries? (c)  ¿Qué atrae a los turistas cuando viajan a otros  países? (d) Qu’est-ce qui attire  les touristes lorsqu’ils voyagent dans d’autres pays? 40 (a) Ki enpòtans wout nan devlopman Ayiti? (b) How important are road in  Haiti’s development? (c)   ¿Qué importancia tienen las carreteras  en el desarrollo de Haití? (d)  Quelle est l’importance des routes dans le développement d’Haïti? VEDRINE, Emmanuel W. Agriculture  the first target for Haiti's development • Agrikilti ta dwe premye sib nan devlopman Ayiti . ---. Ann pale de bwa ak fri Ayiti! . (Ref. Materyèl Edikatif pou Bileng Ayisyen ,  pp. 160-180). (Let's talk about trees and fruits in Haiti! : Parlons de bois et  fruits en Haïti). ---. Articles  & Essays (atik e esè) . ---. Articles related to politics : Atik ki an rapò ak politik. ---. Ayiti, 37 ane san pwogrè : Haiti, 37 years without progress. ---. Agriculture and irrigation in  Haitii : Agrikilti e irigasyon  an Ayiti. ---. Ann pale de bwa ak fri Ayiti! . (Let's talk about trees and fruits in Haiti! :  Parlons de bois et fruits en Haïti). ---. Ayiti va bèl lè n  va antere negativite yo : Haiti Will be beautiful when we bury the  negativities. ---. Bilingual Education in Haiti: Theory and Practice | Edikasyon Bileng Ayiti: Teyori  e Pratik. ---. Civic duty  should be mandatory for all young people in Haiti : Travay sivik ta  dwe obligatwa pou tout jèn an Ayiti . ---. Chanje  mantalite pou ranvèse kondisyon povrete Ayiti : Changing mentality to curb  poverty condition in Haiti. ---. Dis konsèy pratik pou ede jèn Ayiti  aprann ede tèt yo, e devlope lidèchif efikas : Ten practical advise to help youths in Haiti  learn to help themselves, and to develop effective leadership. ---. Dyalòg sou rebwazman an Ayiti ( Dialog on reforestation in Haiti : Dialogue sur le reboisement en Haïti). ---. Educating Haitian Youth and the Haitian Community in  Dyaspora : Edike Jèn Ayisyen e Kominote Ayisyen nan diaspora. ---. Enfòmatize Ayiti, e estrateji pou sa fèt . ---. Essays’ models to help  Haitian Students (high school and university level) with writing . ---. Estrateji pou devlope wout Ayiti : Strategies to  develop roads in Haiti . ---. Haiti and the destruction of  nature : Ayiti, yon  peyi ravaje nou dwe sispann detwi . ---. In Kreyol and English : An  Kreyòl e an Anglè . ---. INSMINOGEC (Institution Mixte de la  Nouvelle Génération des Cayes) – Teaching Materials for Haitian Bilingual  Programs in Haiti (courtesy E. W. Védrine Creole Project ). ---. Kèk tèm  nan Sezon sechrès Ayiti pou  disètasyon :  Some themes in (the novel) Sezon  sechrès Ayiti for essays]. ---. Kesyon sou  dis (10) chapit woman Sezon sechrès Ayiti : Questions on the ten (10  chapters of the novel Sezon sechrès Ayiti . Lesson Plan model for Bilingual Teachers. ---. Mother Nature has risen up against us . (English translation). (Original  French text, « Un certain mardi  de janvier ”,  by Nicolas  André . Boston Haitian Reporter . ---. Pyebwa libète : The liberty tree.  [In Materyèl Edikatif pou Bileng  Ayisyen , 1994, pp. 172]. ---. Rat konnen, Chat konnen , barik mantèg la sou siveyans (Rat  knows, Cat knows, the barrel of lard is being watched). Retoric in Haitian Creole. ---. Reflection  on February 7, 2019: 33 years after the  fall of the Duvalier’s Regime : Refleksyon sou 7 Fevriye 2019: 33 ane apre  Rejim Duvalier a tonbe . ---. Refleksyon sou aktivite pou oryante lajenès an Ayiti . Reflection on activities to orientate youths in  Haiti. ---. Rekonstriksyon  Ayiti: yon defi ak yon konbit manch long . ---. Sechrès e aksè a dlo an Ayiti : Sécheresse et accès à l’eau en Haïti . ---. Séisme à Haïti – 12 janvier 2010 : Haiti’s earthquake -- January  12, 2010 . ---. Siklòn, Tanpèt, Move Tan, Tranblemanntè: ranje kabann  ou avan dòmi nan je w . ---. So many political parties , so little progress. ---. Some Reflections  for a New Haiti after January 12, 2010 . ---. Selfishness,  a virus destroying the Haitian Community : Egoyis, yon viris k ap detwi kominote  ayisyen. ---. Sezon sechrès Ayiti . (2nd.  ed.). JEBCA Editions .  224 p. [ English  summary : Resumé en  anglais ].  [© The author’s  copyright :  © Dwa otè a ] . [© Lexical data (for hyper base software for  dictionaries) : © Done leksikal (pou lojisyèl ipèbaz pou  diksyonè)]. [In Papiamentu language, Temporada di sekura na Haiti . [First original Creole version was  published in 1994: Soup to Nuts Publishers, Cambridge, MA. 1994. 128 p. [The  novel has been translated to English by the author (Emmanuel W. Védrine). [ Text in pdf  format : Tèks an fòma  pdf ]. VEDC REP:  Boston (edition, 2013, 163 p. ---. Temporary shelter  in Haiti Abri pwovizwa Ayiti . ---. Ten gifts for all Haitians :  Dis kado pou tout Ayisyen . ---. Trades, Professions, Careers:  Orientation Training for Haitian Students in Haiti . ---. Tranblemanntè 14  dawou 2021 kraze komin L’Azile (Lazil) ak Sid Ayiti (enkli resous an liy pou ede  Lazil e lòt komin) -- Vèsyon anglè: Haiti’s  August 14, 2021 earthquake destroying the commune of L’Asile (Lazil) and South  Haiti (including  online resources to help L’Asile, and other communes). ---. Twenty cents of  consciousness to become a better person : Ven kòb konsyans pou vin yon pi bon moun. ---. Twenty points in  our resolution for 2023 : Ven pwen nan rezolisyon nou pou 2023 . ---. Teaching  materials for schools in Haiti : Materyèl pedagojik  pou lekòl Ayiti . ---. Ten gifts  for all Haitians : Dis kado pou tout Ayisyen . ---. The cultural  richness s of Haiti ,  an unexploited mine : Richès kiltirèl Ayiti, yon min ki poko  esplwate. ---. What are the  presidential candidates’ credentials in Haitian society ? . ---. Welcome to  L’Asile (Lazil), a commune in Haiti : Byenveni nan Lazil, yon komin Ayiti. ---. What’s really needed to be  done to reforest Haiti ? : Kisa k dwe fèt  reyèlman pou rebwaze Ayiti ?) : Le reboisement d’Haïti , un défi politique et environmental. ---. What’s  really needed to be done to reforest Haiti ? : Kisa k dwe fèt  reyèlman pou rebwaze Ayiti ?) : Le reboisement d’Haïti , un défi politique et environmental. ---. 12 Janvye 2010, yon pèt kapital pou  milye entelektyèl ayisyen . Courtesy :  Koutwazi E. W.  Védrine Creole Project, Inc. Network: Educating Haitians in Haiti, and Haitians in Diaspora Rezo: Edike Ayisyen Ayiti, e Ayisyen nan Dyaspora Boston,  Massachusetts * Viré monté   Bel poveb kréyol 722 « Tout  soulié ni pié’y ». - Jid Pensez à signer le Livre d'Or ! Sonjé sinié livdò-la !   Subscribe to RSS headline updates from: Powered by FeedBurner  Les opinions et idées présentées sur le site\n\t\t\tappartiennent à leurs auteurs, elles ne représentent\n\t\t\tpas forcément celles du . Charte de respect et de bienséance", "description": "Site de promotion des cultures et des langues cr�oles - Annou voy� krey�l douvan douvan", "domain": "www.potomitan.info", "date": "2025-11-10 23:53:09", "url": "https://www.potomitan.info/vedrine/dis_pwen-k.php", "image_url": null}
{"title": "D.P.M-KANNTÈ : YON PON ANT FIKSYON AK REYALITE", "text": "Emmanuel W. Védrine\n\nHaïti en Marche, Vol. XI, #1, fevriye 1997\n \n\nD.P.M-Kanntè se yon bèl travay kote dramatij Jan MAPOU bay teyat nasyonal la yon lòt dimansyon. Zèv sa a se yon tranch nan peripesi pèp ayisyen ki pral chache lavi lòt bò dlo men, yon chache lavi ki detwi lavi. D.P.M-Kanntè se yon trajikomedi, li trajik e komik alafwa. Byenke tablo pyès sa a gen pou wè ak koudeta Sedras la, sanmba Jan Mapou trase endirèkteman yon istwa depi sou rèy papadokratik la kote makout t ap pèsekite pèp la. Premyèman, nou jwenn filozofi sa a atravè kaptenn nan, frè MATYAS, yon makout, zenglendo ki swadizan konvèti men, kòm pwovèb la di: «chen manjèd ze pa janm kite metye l»; kè Matyas pa janm chanje; se yon san pitye pou malere, yon kè di ki konn pòch li sèlman.\n\nMapou kontinye pou l montre kòman zenglendo lame t ap pèsekite botpipo sa yo atravè istwa chak ap rakonte pandan vwayaj la. Se yon veritab tablo istorik «koudeta trant septanm nan». Mapou montre tou yon sòt «inyon» ki egziste pandan pasaj la: chak rakonte istwa yo. Chak vin ak relijyon yo e yo manifeste kwayans yo san okenn prejije kote youn respekte lòt: sa k ap envoke Bondye, Simbi, Mèt Agwe... pou vin pote yo sekou lè yo ant chemen lanmò ak lavi. Nou kapab retrase kwayans sa yo atravè chante yo, konpozisyon Kiki WAINWRIGHT, ki jwe yon wòl kapital nan zèv sa a. Men malgre kwayans yo, nou pral wè nan sizyèm tablo a kote pesonn moun pa kapab rete chwal «desten» lè l ap kouri. Brid chwal sa a se nan men Bondye li ye.\n\nSe nan tablo sa yo trajedi a reyèlman chita kote tout moun pral peri, esepte yon ti lezanj manman an fèk akouche ki pral sove. La a, se pwen santral zèv la kote anpil kritik ka poze tèt yo kesyon sa a: poukisa Jan Mapou vin kreye mirak sa a nan fen pyès la? Ki filozofi li gen dèyè tèt li? Mwen kwè la a gen anpil pwendentewogasyon yon kritik ka mete nan setyèm tablo a ki dènye sèn lan. Men, kòm mwen di deja, nou pa gen okenn pouvwa sou desten.\n\nD.P.M-Kanntè se yon fòm literati mwen ta renmen wè bonjan ekriven, sanmba ayisyen pwodui nan lang natifnatal la, yon literati ki gen manm, ki dyanm e ki gen bon epis ladan. Pyès sa a gen pou l tounen yon klasik. Mwen ta sijere tradui l nan lang anglè rapid ak tout kritik yo tou an anglè. Sa a, mwen garanti se yon liv ki kapab itilize nan etid sou «Etid Karayib», «Literati Karayib», «Etid Ayisyen», «Etid Nwa»... Mwen swete Mapou bòn chans ak pyès sa a e m swete l kontinye pwodui lòt bèl pyèsteyat an kreyòl ankò.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Eklèsisman  ak Demistifikasyon Tontongi nan liv li a", "text": "Emmanuel W. VEDRINE\n2 me 2008\n\n \n\nSe pa lè yon moun ki te fè byen mouri epi pou n vin ap plede kriye, pale de sa l te konn fè, men li ta bon tou si nou ta aprann apresye travay moun sa a pandan l vivan, montre admirasyon ak respè pou jefò l fè pou nou ta ankouraje l plis, epi wè kisa nou menm nou ka aprann nan zèv moun sa a. Nan sans sa a, mwen kwè se tout Kominote Ayisyen nan Boston e ozalantou e manman peyi a, Ayiti ki ta dwe sipòte piblikasyon liv Tontongi1 a, Critique de la francophonie haïtienne (2008), chèche konnen sa k ladan an tèm eklèsisman ak demistifikasyon Tontongi fè.\n\nPafwa li pa fasil pou yon otè ta pran yon tèl pozisyon, sitou lè l rete esklav yon sistèm neyokolonyal2, sitou lè otè sa a vle plè yon ti gwoup moun an patikilye nan yon sosyete; tip otè konsa, nan yon sans, kontinye nouri yon sistèm koryas ki kontinye toupizi anbachal yon mas pèp ki swaf chanjman.\n\nMwen mete o gadavou tout kritik ki ta kouri di: «Poukisa se an fransè Tontongi ekri liv sa a?». Repons lan fasil pou mwen: premyèman, pou moun ki poko li liv la, otè a ekri 3 dènye chapit yo an kreyòl; donk li gen yon mesaj dirèk e trè fò tou pou tout natifnatal kote li vle mentni yon sèten esans. Dezyèmman, otè a gen yon konpetans lengwistik avanse an tèm abilite l nan ekri kreyòl, fransè ak anglè (kote l pwouve sa deja atravè zèv li pibliye). Twazyèmman, Tontongi gen yon mesaj pou tout gwo chabrak entelektyèl ayisyen, e menm mesaj sa a pral sèvi tou kòm modèl pou tout rès mond kreyolofòn nan ki te anba grif Lafrans ak sa yo ki anba l toujou.\n \nNan mond kreyolofòn nan, n ap jwenn menm tras sistèm neyokolonyal la ke nou jwenn Ayiti (manman peyi kreyolofòn). Donk, Critique de la francophonie haïtienne se yon kokenn gato kote tout moun jwenn ti moso. Liv sa a se yon bwalong (defi) tou pou tout entelektyèl ayisyen aprann apresye lang natifnatal la ke anpil nan yo itilize kòm «matyè premyè» pou y al ekri bèl pawòl an fransè e anpil fwa, koze ki pa menm an rapò ak reyalite Ayiti ap viv la. Wi, yo itilize kreyòl menm kòm matyè premyè paske, toudabò se nan lang sa a yo panse epi transpoze panse yo an fransè; se kreyòl ki lang matènèl yo e yo pa fouti nye sa nonplis. Donk, yo sèvi ak kreyòl kòm yon sòt «bouyon devwa» pou y al mete o pwòp an fransè. Men malerezman, anpil jete bouyon sa a aprè dekwa pou «kritik konsyan» pa wè tras li, dekwa pou yo rete tann glorifikasyon nan men Lafrans pou montre kolonizatè a yo toujou rete fidèl a li. Se tou yon «sik jòn»  moun sa yo fè tounen «sik blan», men sa yo pa konnen sèke sik jòn nan pa pèdi nan vitamin li (kòm powèt ayisyen Kesler Brézault ta di).\n \nKòm edikatè ki gen yon ventèn ane esperyans nan ansèyman (segondè, siperyè), mwen te apèn konplete 2 liv ki an rapò ak Ayiti: A healing paradigm for a new Haiti,A look at the problem of schools in Haiti. Liv Tontongi a rive a tan kòm dènye dokiman mwen te dwe revize nan kad bibliyografi rechèch mwen an. Sa vin ajoute yon diplis nan epis la kote, nan nouvo liv sa a, mwen etone li sèten temwayaj kèk konpatriyòt te konn obsève sou pinisyon kèk elèv te konn jwenn nan klas poutèt yo t ap esprime yo an kreyòl, pwòp lang matènèl yo. Mwen etone tou pou «abi fizik e sikolojik» anpil pwofesè lekòl fè elèv sibi. Nou nan venteyinyèm syèk tandike abi sa yo poko fin disparèt. Tanzantan lè nou jwenn ekriven konsyan kouwè Tontongi k ap pote eklèsisman, k ap fè demistifikasyon sa k pa bon nan sosyete ayisyen an, sa va elaji travay egzamennkonsyans kèk ekriven angaje ap eseye fè pou pote chanjman nan sosyete pa yo ak plim yo.\nNòt\nTontongi, Non plim Eddy Toussaint.\nNeyokolonyal. (n). Yon fòm kolonizasyon tounèf ki enpoze dominans ekonomik a yon ansyen koloni ki vin endepandan. 2. (adj) ki an rapò ak fòm kolonizasyon tounèf sa a.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Pou yon frankofoni vivan e popilè", "text": "Frankofoni1 pa mouri. Pandan deplasman mwen te fè nan mwa dènye yo aletranje, sa te touche m lè m santi ke, tout kote nan lemond, lang fransè a benefisye yon prestij entouchab. Gwo dezi sa a lye nou anpil a yon obligasyon. Paske, fas a lang anglè a, rekil fransè pa yon fatalite2.\nNan moman n ap selebre bisantnè3 nesans Léopold Sédar Senghor4, se ta yon onè pou peyi nou ta rann omaj a nonm sa a ki fondatè negritid ak frankofoni, omaj ke Lafrans ta dwe rann li lè l mouri. Mwen te gade sa an sekrè, kòm youn nan premye responsab politik fransè, pou ale sou tonm li. Mwen vle jodiya rann yon moun, ki te youn nan atizan pi devwe nan estansyon (kiltirèl) peyi nou, omaj sa a. Se poutèt sa, mwen pwopoze enskripsyon non li nan panteyon5 nasyon an, bò kote non Charles Péguy6 ak Toussaint Louverture.\nFò nou retounen a yon frakofoni ki konfòm a lespri Senghor. Poutèt sa, nou menm Fransè, nou dwe enplike nou plis nan frankofoni sa a kote pòtpawòl yo pafwa se otè etranje, ki rejwenn yo youn lòt ak kouraj, men se yo menm sèl k ap defann li, nan plas sa yo ki ta dwe vrè avoka l: Fransè yo menm. E dabò, lajenès, li menm ki, jodiya, poko janm wè itilite l.\nMwen vle yo anrichi pwogram eskolè yo ak yon volè frankofoni ki esprime l klèman e ke, nan vil yo, gen kreyasyon mezon frankofoni, andwa ki egziste pou ar ak kilti, kote jèn yo kapab wè orijinalite kilti frankofòn yo. Li enpòtan tou pou pèmèt yo dekouvri richès kilti Sid la avèk yon sèvis sivik ki ann amoni ak yon volè frankofòn.\nJenès fransè, ki gen orijin imigran, ta gen tout plas li nan dyalòg kiltirèl yo, puiske ekriven natif Magrèb e Afrik anba Sahara (ki fè pati Sahara) te chante lang fransè a tou. Se pa yon bagay pa aza si pami dènye peyi mwen vizite yo, Senegal ak Aljeri ofri deja Académie Française 2 moun pami sa yo ki montre lanmou ak antouzyas yo pou lang fransè a, an palan de Assia Djebar7 ak Senghor.\nNan ansèyman siperyè, li nesesè pou yo kòmanse reflechi san pèdi tan a kreyasyon depatman frankofòn, ki prèske pa egziste an Frans, dekwa pou kenbe yon seri talan literè tankou Maryse Condé8, Alain Mabanckou9 ou Achille Mbembe10, ki fini pa egzile Etazini. Kè ak avni frankofoni diminye (li vin mwen fransè), men  paradoksalman11, deplizanpli anglosakson. Amerik sove frankofoni? Yon chapant!\nYon lang veyikile tou yon mesaj politik, yon sèten vizyon mond lan. Lòske gen plizyè pèp ki pale l tou tankou moun Liban, Nijè ou Vietnam, lang fransè a se istwa yon kominote ak desten l antre «nou e yo». Mwen regrèt anpil, pafwa, lè yon seri rezo ta fè dappiyanp sou li sou pretèks defans lang fransè a pou pwomouvwa enterè pèsonèl yo.\nTank yo ta sispèk frankofoni de move tras sa yo, pèp yo ap devlope mefyans alega l, e y ap tante rejte pitit la (Lafrans) ak dlo beny lan (frankofoni). Paske, o kòmansman, frankofoni se pa yon konsèp12 kolonyal, okontrè. Pou pa sispèk neyokolonyalis13, Jeneral de Gaulle14 te kòmanse mefye sa avan menm Léopold Sédar Senghor te defini l kòm «pitit fi libète e sè endepandans», kòm yon «fizyon kiltirèl ant Eta ki gen lang fransè kòm pataj e ki plis imen paske pi rich, ke l ini valè ki pi opoze yo».\nAn Frans, fò yo fini avèk yon vizyon tankou sa Jakoben15 yo te genyen de yon frankofoni k ap kraze e k ap koze vyolans: pa gen plas pou kare (opoze) fransè ak lòt lang Lafrans». Kòman pou revandike fas a lang anglè a, esepsyon kiltirèl  epi pou pa admèt li pou pwòp kilti rejyonal nou yo ke disparisyon yo menase? Lang lokal yo, enkli lang ki pale nan teritwa fransè aletranje tankou kreyòl, yo dwe kapab pwopoze yo a elèv sou teritwa yo kote gen yon bon valè paran ki swete sa fèt.\nDe lokal a global, frankofoni franchi teritwa yo aladous, men san nou poko konnen kibò l prale. Nou dwe imajine l kòm yon mwayen pou lang fransè a kapab reziste anglè san konplèks. Sa vle di ke administrasyon nou yo ta adrese òganis entènasyonal yo an fransè e lang fransè a, lang dwa, lang referans pou tèks ewopeyen yo.\nElajisman vè lès Inyon an pa dwe tyalenj16 patenarya privilejye nou avèk peyi Sid yo. Nan sans sa a, ratifikasyon17 pou Lafrans fè, sa gen kèk jou, Konvansyon Entènasyonal pou divèsite kiltirèl, dwe pèmèt akote lang fransè a, lang lokal yo gen dwa pou yo site yo, patikilyèman ann Afrik: malgre difikilte aktyèl yo, kontinan nwa a ka, pa dinamis18 lengwistik19 sa a istwa prekolonyal li eritye ke yo pa konnen, pote yon kontribisyon presye a pwodiksyon valè inivèsèl yo.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Nòt - Pou yon frankofoni vivan e popilè", "text": "Tèks politik ki sikile sou entènèt la nan lang fransè, enkli pati ladan ki parèt nan kèk jounal fransè.\n\nFRANKOFONI (n). Kominote pèp frankofòn (ki pale fransè).\n \nFATALITE (n). Karaktè sa ki fatal (ki dwe rive san ou pa ka evite l, ki inevitab).\n \nBISANTNÈ (adj). Ki gen 200 ane ; 200tyèm anivèsè.\n \nLéopold Sédar SENGHOR: Fèt 9 oktòb 1906, li mouri 20 desanm 2001. Powèt senegalè, politisyen e teworisyen kiltirèl. Prezidan Senegal (1960-1980). Senghor se premye Afriken ki vin manm Académie française. Fondatè pati politik ki rele Senegalese Democratic Bloc (Blòk Demokratik Senegalè). Anpil moun konsidere l kòm youn nan entelektyèl afriken pi enpòtan nan ventyèm syèk la.\n \nPANTEYON (n).  Chapèl souteren yon moniman ki konsakre an menwa moun fame yon nasyon.\n \nCharles PÉGUY. Fèt 7 janvye 1873, li mouri 5 septanm 1914. Powèt, eseyis, editè fransè. De pi gran enspirasyon l yo se te “sosyalis” ak “nasyonalis”, men vè ane 1918, li tounen yon moun devwe men youn ki pa pratike relijyon katolik romen; apati moman sa a, katolisis te gen yon gwo efè sou zèv li yo.\n \nAssia DJEBAR. Non de plim Fatima-Zohra Imalayen. Li fèt 30 jen 1936. Romansye, tradiktè e sineyas aljeryen. Pifò nan zèv li yo relate obstak fanm rankontre; se yon moun remakab kòm pòtpawòl vwa fanm. Djebar konsidere kòm youn nan ekriven pi popilè Afrikdinò. Li te eli manm Académie française nan dat 16 jen 2005. Se premye ekriven magreben ki rive nan yon tèl wo fonksyon literè.\n \nMaryse CONDÉ. Fèt an 1930 nan Gwadloup. Otè ki ekri nan lang fransè, li ekri fiksyon istorik; li trè koni pou roman li an ki rele Segu (1984-1985). Lè l te fèk fèt, li te rele Maryse Boucolon. Se li ki pi piti pami uit pitit. An 1953, paran l voye l al etidye nan Lycée Fénelon epi nan Sorbonne (a Pari), kote l te espesyalize nan lang anglè. An 1959, li marye avèk Mamadou Condé, yon aktè gineyen. Apre l fin diplome lekòl an Frans, l al anseye nan peyi Gine(n), Gana, ak Senegal. An 1981, li divòse men an 1982 li marye ak Richard Philcox, tradiktè ki tradui nan lang anglè pifò nan roman l yo.\n \nAlain MABANCKOU. Fèt 24 fevriye 1966 nan peyi Congo Brazzaville. Sèl pitit, li pèdi manman l an 1995, papa l an 2004. Li pase anfans li nan vil Pointe-Noire, kapital ekonomik Congo, vil kotyè kote l kòmanse etid primè ak segondè l e kote li fin bakaloreya l (opsyon Lèt ak Filozofi). Manman l te vle se dwa pou l etidye; li kòmanse etid dwa l nan Brazzaville, epi an Frans nan Université Paris-Dauphine (Paris IX) kote li dekwoche yon diplòm DEA (Diplôme d’Etude Approfondie) an Dwa Komèsyal…Li kouwone ak pri literè kouwè kouwè : Prix Jean-Christophe de la Société des poètes français, Prix des Cinq continents de la Francophonie, Prix Ouest-France /Etonnants Voyageurs, Prix RFO du livre, Prix Renaudot 2005…\n \nAchille MBEMBE. Fèt Kameroun an 1957. Li pran doktora (Ph.D) li nan istwa nan Université Sorbonne (Paris) an 1989. Apre sa, yon diplòm D.E.A. nan Syans Politik nan Institut d’Etudes Politiques nan menm vil la. Kòm youn nan gran teworisyen sou etid poskolonyal jounen jodiya, li pase kèk tan travay nan Columbia University, New York, Brookings Institute nan Washington, D.C., University of Pennsylvania, University of California, Berkeley, Yale University e nan Council for the Development of Social Science Research in Africa (Codesria) nan Dakar, Senegal. Aktyèlman li se manm estaf nan Johannesburg, Afrikdisid … Pami zèv li yo, li ekri: Les Jeunes et l'ordre politique en Afrique noire (1985), La naissance du maquis dans le Sud-Cameroun, 1920-1960 : histoire des usages de la raison en colonie (1996), De la postcolonie, essai sur l'imagination politique dans l'Afrique contemporaine (2000; edisyon anglè a an 2001), Du Gouvernement prive indirect (2000) …\n \nPARADOKSALMAN (adv). Ann opozisyon ak opinyon ki opoze a opinyon jeneral yo admèt.\n \nKONSÈP (n). Ide jeneral; reprezantasyon abstrè yon objè ou ansanm objè ki gen karaktè komen. cf. nosyon.\n \nNEYOKOLONYALIS (n). Yon fòm kolonizasyon tounèf ki enpoze dominans ekonomik a yon ansyen koloni ki vin endepandan.\n \nJeneral DE GAULLE [Charles André Joseph Marie de Gaulle]. Fèt 22 novanm 1890 ; li mouri 9 novanm 1970. Jeneral fransè epi chèf leta ki batay pou liberasyon fòs fransè yo pandan Dezyèm Gè Mondyal epi annapre, li fonde Senkyèm Repiblik Fransèz kote l te sèvi kòm prezidan l. An Frans, li pi koni sou non Général de Gaulle ou senpleman Le Général (Jeneral la), oubyen, «le Grand Charles».\n \nJAKOBEN. Manm sosyete politik revolisyonè (etabli a Pari nan yon ansyen kouvan jacobin). 2.repibliken entretab, patizan yon eta santralize.\n \nTYALENJ (v) sèvi (kòm) bwalong. 2. (n): bwalong (fig). s: defi.\n \nRATIFIKASYON (n). Aksyon pou ratifye (apwouve, konfime).\n \nDINAMIS (n). Enèji, vitalite (fig).\n \nLENGWISTIK (n). Syans ki etidye lang. 2. (adj). ki an rapò ak lang, ak syans ki etidye lang.\n[(adj) = adyetif ; (cf) = an rapò ak; (fig) = sans figire; (n) = non; (v) = vèb]", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Ayiti: Pou yon edikasyon pratik lè vandredi", "text": "Se pa pou premye fwa mwen parèt sou entènèt la ak bèl ide sa a, men depi kèk ane byenke mwen pa t ekri pi long sou sa tankou mwen fè sa jodiya. Mwen mansyone l tou nan de nouvo liv (A healing paradigm for a new Haiti,A look at the problem of schools in Haiti) mwen gen pou pibliye.\nSe yon ide k ap domine mwen chak jou an tèm aktivite lekòl Ayiti te ka fè ak elèv o pwofi devlopman Ayiti Cheri, e pou fè timoun sa yo aprann pran konsyans depi yo jèn dekwa pou ede Ayiti demen.\nSe tout yon gwo pepinyè mwen wè nan ide sa a pou mete yon ralonj sou filozofi konbit kèk nan nou kapab anbrase deja pou fè Ayiti ale vè lavan tout bon vre.\nPou ide sa a vin pratik, lekòl Ayiti pa bezwen milyonven ni tou yo pa reyèlman bezwen tann se gouvènman ki pou ta ba yo limyè vèt pou anbrase lide sa a men gen kichòy ke yo kapab kòmanse fè ak elèv yo, epi piti piti, ide sa a kapab tounen yon reyalite nan edikasyon timoun yo nan venteyinyèm syèk la.\nPou tout moun ki li ti dokiman sa a, souple mwen ankouraje w voye kòmantè ban mwen; yo trè entèpòtan an tèm sa ou ka pataje ak lòt moun e sa mwen pa t gen tan devlope ladan. Konpatriyòt, ou menm ki ta renmen ede Ayiti san fè yon dal literati, ann panse kijan lekòl Ayiti (prive, piblik, lekòl bòlèt, lekòl kongreganis, elt.) kapab panse a jou vandredi pou ta bay elèv yo yon edikasyon pratik. Nan edikasyon pratik sa a, nou wè yon dal bagay la:\n(1) JOUNE (VIZIT)\nLekòl la mennen elèv yo al fè kèk vizit. Vizit sa yo kapab nan mize, vizit lye istorik, vizit alakanpay, elt… yon fason pou eskpoze elèv yo a reyalite Ayiti (wè bagay yo dan griyen, jan yo ye Ayiti) pou aprann pran konsyans de reyalite sa a depi piti, pou lespri yo devlope (kote yo kapab poze tout kalte kesyon sou sa yo wè).\nKèk kesyon yo ka poze:\na. Te kwè nou etidye nan liv ke «Ayiti se yon peyi agrikòl», apa nou pa wè jaden, aktivite agrikòl yon dal kote nou pase? Sa k koze sa?\nb. Anpil kote nou pase nou wè ti sous dlo; pouki yo pa kapte yo pou wouze tè? Pouki se lapli peyizan yo di y ap tann pou plante?\nc. Apa tout kote n pase nou wè moun ap koupe pyebwa pou fè chabon? Se pa lanati yo detwi lè yo koupe pyebwa?\nd. Ki lwa li egziste pou pwoteje anviwonnman an? Ki pinisyon yon moun ka jwenn si l ap detwi anviwonnman an?\ne. Kisa ki ka ranplase chabon an pou moun pa koupe bwa?\nf. Yo di moun pa koupe bwa nan Sendomeng, y ap pini yo pou sa, se vre?\ng. Yo di moun Sendomeng sèvi ak gaz tout kote. Leta sibvansyone gaz pou fè manje (moun pa peye anpil pou achte l) yo pa sèvi ak chabon. Pouki sa pa fèt Ayiti tou?\nDonk se tout yon seri kesyon anseyan ka ankouraje elèv poze pou aprann devlope lespri kritik, e pou aprann pran konsyans. Pa gen move kesyon; tout kesyon se kesyon; tout kesyon gen repons.\nNan kategori «vizit» la, nou pa eskli vizit nan Sendomeng (Repiblik Dominikèn). Okontrè li enpòtan pou lekòl (ki gen ti mwayen) ta òganize vizit nan Sendomeng (peyi ki pi pwòch Ayiti) pou eskpoze elèv yo a reyalite yon lòt peyi pou konpare ak Ayiti.\n(2) PRATIKE YON BAGAY KÈLKONK ANDEDAN LEKÒL LA JOU VANDREDI\nh. Elèv te ka aprann itilize konpwoutè (òdinatè); aprann ouvri kont elektwonik (imel) pou al kominike sou otowout entènasyonal ki rele entènèt la, yon granchemen savwa. Nan menm liy ide a, nou te rive edite yon bèl manyèl òdinatè ki kapab ede tout lekòl Ayiti ki vle kòmanse entwodui òdinatè nan saldeklas yo. Tit liv la se: Premye Etap Avèk Yon Òdinatè1\ni. Pale de enpòtans entènèt la tout kote nan lemonn jodiya, kijan l konekte tout moun nan lemonn; kijan ou ka chita Ayiti epi w ap kominike ak zanmi ki Lafrans, Etazini, Kanada, lòt kote nan Zantiy yo, elt.\nj. Kijan rechèch /dokiman simaye sou entènèt la e kijan pwofesè lekòl, elèv, moun k ap fè rechèch ka li, e itilize yo tou pou fè rechèch …\n(3) PRATIKE YON ESPÒ KÈLKONK\nk. Premyèman, pale de espò an tèm enpòtans li pou devlope fizik yon moun, e pou fè l rete an sante tou. Espò kapab vin yon karyè tou pou kèk jèn kote yo ka fè anpil kòb. Nan gran peyi (devlope yo), vedèt espòtif (nan espò kouwè bezbòl, bòks, foutbòl, foutbòl ameriken, baskètbòl, rògbi...) yo siyen kontra plizyè milyon dola epi yo fè anpil lajan nan piblisite pou gran konpayi.\nl. Lakay Ayiti, nou pi konnen espò kouwè foutbòl (espò nasyonal la) men sèjousi, gen kèk lekòl ki gen ti teren baskètbòl ak volebòl. An palan de foutbòl, youn nan gran jwè ki fè onè Ayiti se Emmanuel (Manno) Sanon; gras a li ak kèk lòt gran jwè, Ayiti te rive kalifye kòm peyi nan Karayib la pou l te patisipe nan koupdimonn 1974 la ki te fèt nan peyi Almay. Pandan Ayiti t ap jwe ak Itali, Manno rive fè yon premye gòl sou Itali. Se yon evennman ki te fè non sèlman kè Italyen sote, men lemonn antye paske yo konnen Itali te gen youn nan meyè gadyen ki fè yon dal tan depi l pa t pran gòl (an palan de Dino Zoff). Manno te rive leve defi sa a malgre  Itali te gen match la alafen. Men nou vrèman an reta nan espò sa yo pou n ta patisipe nan konpetisyon entènasyonal, sitou nan jwèt olenmpik (ki fèt chak katran). Li enpòtan tou pou ta pale elèv yo de bezbòl (kote majorite boul bezbòl se Ayiti ki te konn prepare yo nan faktori kote ti malere ak malerèz mal manje, mal peye t ap fabrike yo pa douzèn pou voye lòtbò dlo tandike Ayiti pa jwe bezbòl. Bezbòl se yon espò entènasyonal nan kontinan ameriken an ki gen anpil lajan ladan. Kèk bon jwè bezbòl ki sot Sendomeng, y al jwe nan kèk gran ekip ameriken pou plizyè milyon dola. Kanada, Etazini, Amerik Santral, Venezyela, ak kèk kote nan Karayib la (kouwè Kiba, Pòtoriko, Sendomeng)  jwe bezbòl).\nm. Natasyon. Se youn nan espò ki ka sove lavi yon moun si l tonbe nan dlo epi l pa konn naje. Nenpòt timoun ki konn dlo (ak teknik pou sove yon moun k ap nwaye) kapab sove yon adil k ap nwaye. Donk nou wè nesesite pou anpil lekòl ta kreye pisin pou elèv pratike natasyon, pou yo aprann naje. Silvio Cator, youn nan pi gran atlèt Ayiti te ka pwodui te yon gran najè tou, apa plizyè lòt espò li te konn pratike. Pou te ka sonje li, yo fè estad Pòtoprens lan pote non l.\nn. Ar masyal (jido, karate, kikbòksing, kongfou, taykonndo, elt.). Se kèk ar masyal ki enpòtan. Yon moun ka defann tèt li lè l konnen kèk ladan yo.\no. Konbyen timoun Ayiti ki ka monte yon bisiklèt, yon motosiklèt? Kèk lekòl te ka mete yo a dispozisyon pou elèv pratike. Ak pwoblèm wout (pa gen anpil oubyen sa k bon) Ayiti, gen kote moun te ka ale sou bisiklèt ou motosiklèt kote wout yo pa vwatirab. Ekip moun nan yon zòn te ka met ansanm pou kreye yon wout pou bisiklèt e moto annatandan, epi aprè gouvènman an ta elaji e amelyore yo pou pi gwo veyikil (si yo ta rive gen bòn fwa pou konprann nesesite moun nan yon zòn).\n(4) RELE PWOFESYONÈL VIN PALE\nSe yon aktivite lekòl Ayiti te ka fè tou jou vandredi kote yo te ka envite pwofesyonèl nan plizyè domèn (tankou: agonòm, pwofesè lekòl, avoka, biznismann, chofè, doktè (medsen), ebenis, ekriven, elektrisyen, enfimyè, enjenyè, espòtmann, fèmye, gid touris, kòdonye, machann, oksilyè, teknisyen, tradiktè …).\n(5) YON PROGRAMM ANDEDAN LEKÒL LA KI SANTRE SOU SIVIK\nApa de ti liv «enstriksyon sivik» elèv ka li, lekòl yo te ka panse a yon bonjan pwogram ki santre sou sivik lè vandredi. Kisa elèv la dwe konnen kòm sitwayen, responsablite yon sitwayen anvè peyi l /anvè kominote l, patisipasyon ou kontribisyon l nan sosyete a...\n(6) PATISIPE NAN PWOJÈ REBWAZMAN\nSe ta reyèlman yon bèl ide pou lekòl Ayiti ta gen sa nan pwogram yo ta renmen fè ak elèv jou vandredi. Yo te ka reyini elèv yo nan lekòl la jou vandredi, pase fim pou yo pou gade kèk dokimantè (lekòl ki gen aksè a elektrisite), pale de pwoblèm debwazman, e enpòtans pou rebwaze Ayiti rapidopresto kote patisipasyon ak konpreyansyon tout moun enpòtan.\n(7) FÈ ELÈV APRANN PATISIPE NAN PWOJÈ GOUVÈNMAN AP FÈ\nLi ta enpòtan pou lekòl ta eskpoze elèv a pwojè gouvènman an ap fè (pa ekz., patisipe dirèkteman e volontèman), ale sou teren /chantye kote travay la ap fèt pou obsève epi poze kesyon sou travay la epi ankouraje moun k ap fè l la).\n(8) RAPÒ ALEKRI CHAK AKTIVITE ELÈV YO FÈ LÈ VANDREDI\nLi enpòtan pou elèv yo ta ekri yon rapò oswa kontrandi sou aktivite yo fè jou vandredi a, epi pou ta remèt yo nan klas lendi (tankou yon devwa). Lekòl la kapab fè tou yon konpilasyon rapò ebdomadè sa yo, epi l pibliye yon liv ak yo nan fen ane a oubyen aranje yo nan fòm maniskri nan achiv lekòl la kote yo kapab ede nan rechèch pi devan oubyen sèvi lòt elèv kòm modèl.", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Revolisyon Ayiti : Benefis Pou Kilès ?", "text": "Emmanuel W. VEDRINE\n\nCombat de Vertières\n\nCombat de Vertières par Patrick Noze, huile sur toile, tiré de «Haitian Art in the Diaspora»,\nédité par Emile Viard, 2004, Vie & Art Collections.\n\n \nSe yon tèm tèt chaje pou moun abòde nan kad Ayiti e li nesesè pou konn fondèt istwa peyi sa a. Pou te fè suit a yon atik yon kapatriyòt ekri (Doumafis Lafontan. ‘Inyon ou lanmò'. Me 2005) ki anglobe tèm «revolisyon», youn nan tèm mwen ta chwazi pou debat sijè a se: konprann istwa Ayiti.\n\nEvidamman, fò n ta pati depi peryòd revolisyonè yo (byenke nou nan epòk kolonyal la toujou, men nou poko rive nan ane 1803); sèdike pwen mwen vle touche la a gen pou wè ak tout batay adwat agoch ki t ap fèt yo (avan Batay Vètyè, 18 novanm 1803) e kesyon nou menm nou kapab poze se: ki valè ladan yo ki te nan enterè mas pèp la (remake tou nou potko yon «nasyon»)? Donk, la a nou ka antre klas ki te pi ba yo («meprizab» yo), enkli tout esklav pou ta vin souse omwen yon zo nan bòl vyann nan.\n\nEnben apre tout analiz nou, nou vin remake majorite batay sa yo ta chita sou enterè pèsonèl. Desalin te konprann jwèt marèl la fen e byen e se pa t yon bagay fasil fasil pou li pou l te eseye fè gwo chèf endijèn yo (milat, nwa, nèg bosal) fè yon tètkole kont Lafrans ki te gen gwo pouvwa pou divize/reye nan plan men l nan epòk la.\n\nOpòtinis pakapala te toujou la depi lè dyab te kaporal. Yo antre nan kan Desalin nan vre (nan zafè «inyon» fiti anpwè a t ap pale a) pase yo te gentan wè avantay bab e moustach yo pi devan (kreyasyon yon nouvo sistèm fewodal ou neyokolonyal) si yo ta rive kwapre ekip sanmanman lame fransèz la ki te panse Ayiti se yon savann kote yo t ap kontinye vin galope ladan. Men kisa ki vin pase apre revolisyon an? Kèk nan opòtinis sa yo ta remake filozofi Desalin ta yon ti jan chanje lè anpwè a ta mande pou rekonpanse ti sòlda pye atè, linèt nan dèyè pantalon ki te pote pwòp kontribisyon pa yo nan revolisyon sanglan sa a kote yo te batay ak tout nanm, tout fòs yo pou yon chanjman.\n\nWoy! Machwè kèk gwo chabrak gonfle pi rèd pase bonm ka Lekont e sa ta youn nan koz lanmò fondatè patri a anvan krache sèk. E toutsuit apre, nou vin wè kouman peyi tounèf sa a kòmanse divize tankou yon kochon ki dekatya apre yo fin grate l.\n\nAnpil Ayisyen ta vle parèt an menm tan tou kòm «revolisyonè». Sa pa etone nou pase n ap gade fil istwa Ayiti kouman l dewoule, men èske se reyèlman ak ide pou ede mas pèp ki nan bezwen an? Èske se ak ide pou benefisye pwòp klas pa yo oubyen enterè pèsonèl yo? Donk se la KONFIZYON an chita pase fèy Istwa Dayiti ouvè devan n toutouni tankou yon fèy nou renmen gade.\n\nPa bliye tou, tèm «revolisyon» nan istwa nou ta plis parèt kòm yon LIT POU MONTE SOU POUVWA sèlman (ak etikèt sa a – ak pwomès «bagay yo pral chanje» donk, espwa fè viv kòm pwovèb la di). Pa gen pwoblèm pran pouvwa a, men se KISA lidè sa yo fè annapre (dekwa pou ede majorite pèp ki nan bezwen) lè yo fin pran pouvwa a? Tout moun toujou rete DIVIZE: chak toujou rete nan klan yo (e.g, sa k pran pouvwa a mete tout akolit li nan pozisyon kle epi chanjman de baz yo pa janm rive fèt, entelektyèl toujou rete nan klan yo ap filozofe grate santi menm lè yo parèt pi wouj pase drapo kominis Larisi men an verite, yo pa pral nan mas pèp al fè yon seri travay de baz (kouwè al plante pyebwa ak li, al voye hou ak li, vini ak estrateji pou wouze tè, estrateji pou plante pi byen, ide pou konsève rekòt pou ka goumen kont sezon dizèt, ide pou pwoteje tè a, fè pepinyè tout kalite, vini ak ide pou pa detwi lanati men pou konsève l, elt...).\n\nVentyèm syèk la ki apèn chavire bonnèt li pa tèlman lontan, se yon syèk tèt chaje nèt ale ak kouran ide «IS» yo ki vin pran nesans oubyen grandi (pa egzanp: barbaris, egzistansyalis, kapitalis, kominis, neyofewodalis, neyokolonyalis, revolisyonis, sosyalis… jis pou site kèk). Kèk ti boujwa entelektyèl nan lakou lakay (po nwa oswa po kwiv) voye monte nèt ale, voye ide kominis, sosyalis monte tankou se kap y ap file vandredi sen nan Pòtoprens men frè, yo toujou rete nan klas yo ap simen fransè sofistike, menm yon silabè kreyòl yo pa eseye ekri pou ta eseye alfabetize mas pèp la ki pa konn ga-a-ga nan fèy malange, vwa pou t al touse pye kanson pou al plante pyebwa ak li, al voye hou / pikwa/ manchèt / sèpèt ak li, al sekle tè ak li (e anpil konnen youn nan gwo sekrè devlopman Ayiti rete nan devlopman lagrikilti), al montre l li gratis ti cheri pou l dechifre bekounaba nan fèy malanga, al fè gwoup pou ba yo liv gratis ti cheri pou li, mete ansanm (ak sa ki gen lamama) pou ede yo yon jan, yon lòt epi montre yo kijan pou òganize yo, kijan pou travay ansanm pou gen siksè.\n\nKonpilasyon tout ide revolisyonè yo nan kad Ayiti, men san aksyon konkrè, vin sanble yon «lanmou makiye». Donk 2 gwo kesyon nou ka poze pou konkli se:\n\nKilè Ayiti va gen yon revolisyon sosyal tout bon?\nKisa nou ka aprann de Revolisyon Kiben an?\nSa se repons mwen kite ouvè dekwa pou elaji deba sa a. Anfennkont, tèm «REVOLISYON» nan istwa Ayiti vin pran yon lòt sans tou: youn ki ta chita plis sou IDE REVOLISYONÈ, mwens AKSYON KONKRÈ.\n\n(E.W.Védrine, 27 me 2005)", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Mennen koulèv la lekòl se youn, fè l chita se de", "text": "E. W. VEDRINE\n\n«Nou anba gwo presyon nan men kominote entènasyonal la pou itilize vyolans�, jeneral Augusto Heleno Ribeiro deklare a yon komisyon depite nan peyi Brezil. �Mwen kòmande yon fòs k ap mentni lapè, pa youn ki la kòm fòs k ap okipe ...'\n\nJeneral la site Etazini, Lafrans ak Kanada pami peyi k ap bay presyon pou itilize fòs kont gwoup ame yo. Brezil, nan yon sans, ta eseye kenbe pwomès li te fè avan, asavwa li gen yon misyon pou ede nan rekonstriksyon Ayiti:\n\n��Nou pa la pou fè vyolans, sa p ap fèt osilontan mwen an chaj fòs la� Brezil ap mande peyi donatè Nasyonzini yo pou bay $1.2 bilyon pou èd yo te pwomèt nan kad rekonstriksyon Ayiti.» ( Brasilia , Brezil, 2 desanm 2004 (Reuters). [Tradiksyon anglè � kreyòl: E. W. Vedrine)\n\nPou rezime sitasyon anlè yo, Brezil, nan yon sans, montre sèten VALÈ MORAL kòm yon fòs k ap mentni lapè ki pa ta renmen tonbe nan mitan yon GÈ SIVIL ant Ayisyen.\n\nItilizasyon VYOLANS pa meyè fason pou estope VYOLANS (kòm anpil nan nou ki gen valè moral ta rezime l) epi se pou rezon sa a politik Etazini nan Zafè Etranje pa gen siksè kote yo kreye plis hèn pou tèt yo nan lemonn [re: ITILIZASYON FÒS (olye VRÈ DIPLOMASI) kòm mwayen pou rezoud kèk KRIZ ENTÈNASYONAL].\n\nAnpil fwa, Etazini chita dèyè pwovèb laten an: �CI VIS PACEM, PARA BELLUM� (Si w vle lapè, prepare lagè). Imajine w Nelson Mandela ta mete sa an(n) aplikasyon lè l te monte sou pouvwa? Kijan Afrikdisid t ap ye jounen jodiya? Èske APATED ta kòmanse disparèt? Èske ta gen espwa pou lapè alontèm nan - yon rèv ke Mandela ak anpil lòt moun t ap nouri depi lontan, yon rèv anpil sakrifye vi yo pou li?\n\nPremyèman, pou dezame bandi sa yo Ayiti (a kèlkeswa gwoup yo apateni), se ta jwenn enfòmasyon sou yo, epi chèche yo pou mete nan prison (kreye bonjan dosye pou yo dekwa pou rete vijilan gen kontwòl yo) pou sekirite ka blayi. Sonje Konstitisyon 1987 la aboli PÈN LANMÒ epi an pasan, se yon santans ki ta egziste toujou nan dotyen peyi, men sa pa evite kèk lawon nan sosyete a kontinye fè krim pou sa.\n\nMwen sèten pèp ayisyen an konnen kilès k ap simen latwoublay nan kèlkeswa katye kote yo rete. Donk, la a menm gen yon sous enfòmasyon trè rich pou sa yo ki gen renn peyi a nan men yo aktyèlman. Lòt bagay nesesè pou gouvènman an ta fè se ta KREYE AKTIVITE pou angaje tout moun nan fè yon bagay. Yon GOUVÈNMAN ENTERIMÈ pa ta vle di youn ki jis la k ap fè yon kenbe pou lòt prezidan eli a . Sa ta dwe pito yon opòtinite bab e moustach pou demontre lidèchip ki ka gen yon EFÈ POZITIF sou gouvènman ki pral pran mayèt la e sa yo k ap vin annapre. Poukisa Ayiti chaje ak bandi? Repons lan SENP: pa gen aktivite pou kenbe chak moun okipe nan peyi a. Pa gen dout absans koze sila a pral pwodui tout yon seri gang.\n\nImajine w chak jèn ayisyen an(n) Ayiti ta andedan yon lekòl, yon kote y ap aprann yon metye, gen yon travay y ap fè kèlkonk�! (mwen di «jèn» paske si nou fè yon rechèch, n ap jwenn majorite nan gang sa yo se yon seri jèn nan laj ventan ou menm pi jenn toujou byenke n ap jwenn sa yo ki nan trantèn ou plis toujou).\n\nMoun pa t ap wè ekip sa yo ak make lèsanpa nan lari, mele nan aktivite gang, ak yon seri jèn k ap dòmi nan lari lèswa, tout kote nan Pòtoprens (pami yo, anpil inosan). Vrèmanvre, se pa yo menm ki envante sitiyasyon sa a e sosyete ayisyèn nan ta dwe gen yon OBLIGASYON MORAL pou fè yon bagay POZITIF pou ede yo paske yo se mann menm sosyete sa a.\n\nSi w di yo (ekip solid, ekip tyòbòlmekè sa yo) pa make lèsanpa nan lari, pa fè krim, pa fè sesi, pa fè sela� ou DWE kreye yon bagay pou yo pou kapab fini ak sa. Youn nan pwoblèm mwen genyen ak lidè ayisyen (ke m rele PÈDAN anpil fwa) sèke majorite nan yo pa gen yon VIZYON ALONTÈM pou Ayiti. SÈL rèv yo se MONTE SOU POUVWA epi yon fwa yo fin monte, yo pa konnen de ki lakyèl sa pou fè (2 men yo mare epi yo pa kapab panse fè kèk bagay pozitif pou kite dèyè kòm eritaj pou sa k ap vin ranplase yo). Fòk ou gen FYÈL pou vin yon bon lidè epi pou devlope bonjan lidèchip.\n\nDwe gen yon ATMOSFÈ AMIKAL ant FÒS POLIS AYISYEN AN ak PÈP AYISYEN an. Se te youn nan gwo pwoblèm LAME DEFEN an (yo te konsidere kòm ènmi pèp la olye zanj gadyen l � ke l te sou Duvalier ke l te aprè rejim brital sa a te fayi). Yon fwa tip KONFYANS sa a fin tabli ant LAPOLIS ak PÈP LA, pral gen yon kokenn siksè (nan pataje enfòmasyon ki va ede anpil nan rezoud pwoblèm sekirite a).\n\nDWE gen tou DYALÒG MANCH LONG ant GOUVÈNMAN AN e PÈP LA (di yo men sa k ap fèt, kisa k dwe fèt, fè yo pran konsyans de patisipasyon yo nan kad devlopman peyi a � yon bagay trèzenpòtan epi etan gouvènman ki gen mayèt pouvwa a nan men l, ou pral kreye kanal pou patisipasyon pote fri [ aplikasyon filozofi KONBIT la nan devlopman global peyi a oubyen aplikasyon filozofi «grès kochon an kwit kochon an» ]. Yon gouvènman dwe kreye yon atmosfè pou montre pèp la ke l ap travay pou li e pou byennèt peyi l. Oken politisyen ayisyen pral gen siksen san yo pa ta mete bagay sa yo an(n) aplikasyon.\n\nMoun k ap sikile ak zam (tèlkòm polis, ansyen manm lame defen an, manm gang) gen tandans atake sa yo ki san zam oubyen moun inosan. Sa se travay moun lach. Lojikman, moun ki pote zam legal (tankou manm fòs polis la), ta dwe SÈLMAN itilize l nan kad DEFANS LEJITIM men depi plizyè ane, Ayiti tounen yon peyi kòbòy. Donk, EDIKE FÒS POLIS LA ak PÈP AYISYEN an se yon bagay TRÈZENPÒTAN nan kad atenn kèk nan objektif KLE vizavi lapè.\n\n(E. W. Vedrine � 3 desanm 2004)", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Ki tip lame Ayiti bezwen ?", "text": "(yon tèks Emmanuel W. VEDRINE)\n\nPrentan 2005\n\nSi n al fè yon resansman epi nou ta mande pèp ayisyen an si yo ta vle lame a retounen, plis pase 95% ta di «non».\n\nLame Ayisyèn lan nan ventyèm syèk (ke Tonton Sam enplante nan ane 30 yo), absoliman se pa menm ak Lame Endijèn nan ki te batay kont pouvwa kolonyal nan diznevyèm syèk. Poukisa Ayiti ta bezwen yon lame: pou batay kont Dominiken? pou pwoteje pèp ayisyen? pou fè koudeta lè sa nesesè? pou chita netwaye zam pou touye Ayisyen inosan (kòm yo te fè nan koudeta pi sanglan ki te fèt 30 septanm 1991 lan)? pou mete o pouvwa moun ki pa popilè (yon bagay nou konnen ki fèt anpil fwa nan 20tyèm syèk la)?... Nou te ka kontinye poze yon dal ak yon pakèt kesyon ki relate wòl yon lame an (n) Ayiti.\n\nPlis pase 16% Bidjè Nasyonal peyi a (nan ane 80 yo) ale nan lame, yon kokenn pèt plizyè milyon dola vèt! Lajan ki te kapab itilize nan edikasyon, agrikilti pou ede ak devlopman Ayiti, kreye travay pou pèp la.\n\nLame mwen panse Ayiti bezwen an se: yon lame (yon gwoup moun, enkli ansyen manm lame defen an) volontè pou travay nan plantasyon pyebwa, ede konstwi wout, ede nan devlope agrikilti epi patisipe nan lòt travay ke peyi a bezwen pou ale vè lavan. Tou depan bidjè peyi a demen, yo ka peye mesye sa yo (ki sèlman konn tire kòm metye) kèk dola pou fè travay sa yo ke peyi a bezwen brid sou kou.\n\nAyiti jis bezwen yon fòs polis pwofesyonèl (youn ki byen antrene tou) e youn ki byen ekipe (ki gen ekipman li bezwen pou fè travay li). Mwen sèten anpil moun sou fowòm ayisyen yo familye ak istwa Costa Rica nan sans sa a. Èske l pa pi bon pou yo san yon lame (depi nan fen ane 60 yo)? Poukisa pou sipòte yon enstitisyon ki p ap travay pou pwogrè yon peyi? Èske vrèmanvre yon lame ap fin ak tout tip gang ki pran nesans Ayiti nan fen ane 80 yo? (akoz vid politik ki te vin kreye)? Se yon bagay mwen doute. Li sèten ke Ayiti bezwen sekirite pou tout moun, men ann serye sou sa. Ann diskite meyè fason sa kapab fèt. Ann gade pwoblèm lwa (ki gouvène sa) Ayiti  epi lwa ki nesesè pou fikse, nan avantay tout sitwayen.\n\nZafè Lame Dayiti (si sa dwe kontinye egziste ou pa, pa depann de okenn gouvènman Ayisyen. Poudayè, lè ou se yon peyi okipe, ou pa gen lavwa o chapit pou pran desizyon (esklav pa pran desizyon pou mèt li) e patwon ki alatèt okipasyon an pa bezwen yon lame nonplis pou reyalize objektif li. Konben fwa yo repete sa (endirèkteman)? Èske nou janm di vrèman poukisa Lame Dayiti te egziste? Ki misyon lame defen an? Èske menm 2% Ayisyen ap gen odas di ke se yon enstitisyon ki te trè enpòtan e ki kontribye nan devlopman peyi a?\n\nMajorite moun Ayiti, lè yo te wè yon chèf (kit li te «makout» (ak inifòm ou san inifòm) kit li te «militè», «atache», «chèf chimè», premye bagay ki te vin nan tèt yo se: «ènmi yo» (nan yon sans, yo pa t janm santi chèf la pou pwoteje yo). Chèf pa t janm = zanmi moun an Ayiti. Ann aprann viv nan reyalite, e reyalite tan an tou san sa, n ap toujou rete yon pèp k ap viv nan ilizyon, fè diskou gramatikal zewo fot (kòm Piram ta di) ki p ap abouti a anyen pou ede Ayiti.\n\nMwen ri kò pèdi lè kèk grenn odyansè sou kèk fowòm ta fè konnen «enpòtans lame a nan devopman Ayiti?» Alò ki lame? Lame Raketè? Bon si se sa, Ayiti deja gen twòp. Ki sekirite Lame Dayiti te janm bay pèp Ayisyen tout bon vre? Sou Divalye, Tonton an te netralize lame ak kreyasyon «tonton makout» yo men an menm tan, anpil nan militè yo te espyon Divalye e anpil nan nou konn sa tou. Èske menm lame sa a pa t manje nan fanmi/zanmi nou nan Fò Dimanch («Fò Lanmò»)? Èske menm lame sa a pa t patisipe nan «les vêpres de Jeremie» e tandòt gwo krim kote plizyè Ayisyen inosan pèdi lavi yo? Men nan tout lwa gen esepsyon; se vre te gen «kèk» moun serye nan Lame Dayti (ki te eseye chavire diktati sanginè sa a men ki pa t reyisi e ki pèdi lavi yo) men pa t reyèlman gen anyen yo te ka fè tout bon pou ede nan devlopman peyi a.\n\nAn jeneral, lè n ap pale de lame, nou pa dwe wè sèlman kèk grenn sòlda k ap make pa (swe kou pitit kokobe, mèg kou tako – alò pitit Sòyèt) ak yon fizi Tonton Nò + yon bayonèt ladan e pou fizi sa a tire fò l pise pou plon an pou chofe l , men se tout yon enstitisyon ki divize an plizyè branch e ki mande plizyè milyon dola vèt pou alimante l. Èske nan sitiyasyon ekonomik Ayiti ye la a li reyèlman bezwen yon enstitisyon ki pa pwodiktif pou peyi a pou l ta envesti plizyè milyon ladan? E nou wè sa Lame Dayiti remèt apre diktati kraze zo Divalye a chavire an 1986. Sa k pase? Kòm Dinasti Divalye a se te yon diktati sivil , enben lame (kòm enstitisyon ki pa t dwe nan politik) vin kreye yon diktati militè li menm, soti sou Jeneral Nanfi (lè koudeta kòmanse fèt) pou rive sou Jeneral Avril (kòmansman 1990) epi lame reprann mayèt enkonstitisyonèl la (ak koudeta 30 sept. 1991) sou lebedyans Jeneral Sedras (byenke yo te mete kèk popetwèl sou pouvwa kòm prezidan /premye minis - men o fon, se lame ki t ap fè e defè sou lòd patwon blan an) jis pou rive nan mwa oktòb 1994.\n\nPandan tan sa yo, èske Lame Dayiti montre l te vle fè yon bagay pozitif pou peyi a tout bon? Se kesyon enpòtan pou tout Ayisyen ta poze, patikilyè kèk entelektyèl (moun nou ta panse ki gen bon sans) k ap pale anpil sou kesyon «retou lame a» ki p ap abouti a anyen. Enben repons lan se pito: ratibwazay total sou pèp la atravè peyi a. Gen yon gran diferans ant «mete lòd nan dezòd» (kontwole bandi k ap fè dezòd, moun k ap simaye latèrè ou latwoublay) ak «pèsekite moun inosan» pou opinyon yo oubyen pou yon kandida patikilye yo te chwazi. Pèp Ayisyen an, ke kèk moun panse analfabèt la, viv reyalite peyi a chak jou Bondye mete e li ka esplike nou fen e byen (fil an egui) reyalite politik peyi a pase l diplome nan Inivèsite Lavi. Moun ki malad, se yo k konn remèd.\n\n(E.W.Vedrine, otè roman Sezon sechrès Ayiti )", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "KISA AYITI KA BENEFISYE DE KOWALISYON KANDIDA ALAPREZIDANS YO LAVÈY ELEKSYON PREZIDANSYÈL?", "text": "E. W. VEDRINE,\ndesanm 2005\n\nPa tèlman lontan an novann, nèf (9) kandida (ki sot nan diferan pati politik, kèk endepandan) fè yon tètkole pou fòme yon kowalisyon ak bi pou genyen eleksyon yo nan premye ou dezyèm tou. Obsèvatè kapab poze yon dal ak yon pakèt kesyon konsènan yon tèl estrateji e poukisa se kounyeya kowalisyon sa a fèt, yon moman patikilye.\n\nSa k komik lan pou n pran an konsiderasyon se: èske kowalisyon sa a se yon estrateji pou mesye entelijan yo ta pran moso nan gato a? La a, pesonn pa kapab nye ke gen, yon sans, «inyon», men èske se yon inyon vrèman pou sove Ayiti? Lè nou rale yon bak nan epòk kolonyal lè ofisye nwa, milat, mawon t ap goumen youn kont lòt, Desalin (ak tout senserite) t ap eseye fè sa l te kapab pou montre yo ke ènmi komen an se te pito Lafrans epi li te ini yo kont ènmi sa a. «Inyon» sa a zansèt nou yo (ki fonde Ayiti) t ap reve, nan yon sans, vin tounen tit batistè Ayiti «L’union fait la force» (Ansanm nou fò). An menm tan, kèk nan ofisye wo grade sa yo t ap panse tou a avantaj yo (nan sans kisa yo ta benefisye apre Revolisyon Ayisyèn nan).\n\nDesalin te gen nan tèt li yon plan sosyal byen laj ki ta benefisye tout moun, e nan plan sa a tou, li ta gen pou «rekonpanse» ti sòlda yo ki te goumen ak tout nanm e fòs yo nan «Bataille de Vertière» (18 novanm, 1803). Bon, kèk (nan ofisye wo grade sa yo) pa t renmen plan Desalin lan (kouwè «refòm agrè» ki te enkli ladan e ki ta, yon fason, bay ti sòlda pye atè sa yo pouvwa). Se pa t yon bagay ki te fè gwo mesye yo plezi paske, sètènman, yo konnen benefis yo ta an je) e sa, nan yon sans, kontribye anpil nan asasina Desalin (17 oktòb 1806).\n\nDonk, poukisa kandida sa yo ta rete tann jouk lavèy eleksyon prezidansyèl yo pou fòme yon tèl kowalisyon? Poukisa sa pa t fèt kèk mwa avan? Sa, nan yon sans, fè nou sonje «Gwoup 184» la ki te mase kont Aristid an 2003, bay presyon pou l ta kite pouvwa a (byenke misye pa t janm vle) epi yon fwa yo (Etazini, Lafrans, Kanada) te fòse Aristide pran egzil, lyen ki te egziste antre a - ki t e gen yon sèl bi (fè Aristid ale), pa la ankò. Sa bay yon ide ke yo te ini tanporèman pou avantaj pèsonèl yo, men se pa t yon bagay pou ta eseye sove Ayiti nan pwoblèm li ye, lè manm elit kowonpi sa yo (ak pouvwa ekonomik) pa janm eseye ede oubyen kontribye nan devlopman Ayiti, ta alatèt gwoup sa a tou. Yo, nan yon fason, rive manipile mas pèp la pou suiv yo ak espwa yo ta amelyore sitiyasyon ekonomik viktim sa yo.\n\nLè n retounen a kesyon sou kandida yo, repons lan klè kou jou: pa reyèlman gen yon vizyon pou sove Ayiti. Tout moun santi yo kalifye pou prezidan oubyen fòk se sèl pòs yo ta genyen pou fè yon bagay grandyoz pou rale Ayiti nan falèz kote l tonbe a. Konbyen tan kowalisyon sa a pral dire? Men manman kesyon an! Repons lan, san okenn dout: pou yon period «trè kout» paske estrateji ki dèyè l se pou youn nan kandida kowalisyon an ta ranpòte eleksyon yo epi mete manm pwòp pati politik yo nan nouvo gouvènman ki ta fòme a. Men malgre tou, nou kapab kontinye wè konsèp «inyon» an, men èske se youn ki va youn tout bon (an ka si youn nan manm kowalisyon an pa genyen) pase nou deja prevwa batay pami menm manm sa yo pou pòs «X» ak «Y» ke yo ta renmen genyen nan Nouvo Gouvènman y ap reve a menm si yo pa ta kalifye pou ranpli fonksyon pòs la.\n\nFilozofi ‘inyon’ se yon bagay nou wè patou la a si pral gen yon dezyèm tou, kote youn nan manm kowalisyon an ta gen pou l pran pa nan dezyèm tou a. Manm sa a, san okenn dout, ta gen sipò rès «uit» yo. Men kisa ki ta rive nan ka kote oken manm pa ta genyen? Yon lòt manman kesyon nou ka soulve. Si yon manm genyen, èske Gouvènman Kowalisyon an sa a pral reyèlman travay ansanm pou sove Ayiti? Travay pou rekonstwi Ayiti (kote yo ta pataje «plan gouvènman yo», yon bagay pifò nan yo pa genyen)? Èske y ap jis la pou mete zanmi yo, manm pwòp pati yo nan yon seri pòs kle (menm si yo pa ta kalifye pou sa, yon bagay nou wè deja sou gouvènman Lavalas la)? Èske y ap kapab rete soude pou omwen yon ane san goumen youn kont lòt pou enterè pèsonèl? Se tout yon seri kesyon kle nou kapab poze pandan majorite pòv inosan ki manipile a pral jete bilten vot yo. Men vrèman, vote pou kilès? Vote pou kisa? Kilès vrèman ki pral gen pouvwa? Pouvwa pou fè kisa? Èske se pouvwa pou travay ansanm pou yon lòt Ayiti? Pèp Ayisyen an ta gen pou l rete tann e li fin tounen pwatann deja nan rete tann depi plis pase desanzan.\n\nDonk nou wè fòmasyon yon kowalisyon ki enplike, nan yon sans, ke kandida sa yo, pran sant yon bagay. Hm! Yon estrateji entelijan! Gen yon tip de «krent» souzantandi ki fòse yo fòme yon blòk, e gen tou posiblite pou yon dezyèm kowalisyon ta fòme. Men nou pa konnen kilès ki ta ladan l, e gen kèk kandida endepandan. Ankò, nou kapab toujou kesyone bi yon dezyèm kowalisyon (nan lespri nou) ta genyen. Si l fòme, èske manm yo pral vrèman gen yon vizyon pou travay ansanm pou sove Ayiti oubyen pou sove enterè pèsonèl yo? Ak reyalite politik la an(n) Ayiti, pifò Ayisyen oblije fòse tèt yo pou tounen «Sen Toma» oubyen fò yo ta wè pou kwè tout bon. Se te yon plezi pou mwen pou diskite kèk nan koze sa yo ak pwofesè Marc Prou (University of Massachusetts-Boston) ki toujou ap suiv filyè devlopman politik yo an(n) Ayiti. (E .W. Vedrine).", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Viv oubyen aba lame: pawòl tafya kèk ayisyen", "text": "E.W.Vedrine\n\n27 oktòb 2006\n\nSe pa yon kesyon kouri di VIV oubyen ABA. Youn nan pwoblèm pèp ayisyen sèke li trè emosyonèl, li aji sou emosyon pou ti krik ti krak. Depi bon bout tan m ap suiv sikoloji kèk Ayisyen (konsèvatif) sou entènèt la nan kijan yo ta abòde kesyon «lame». Sa k pi grav la, moun mwen remake ki ta swadizan rive lwen lekòl pa pran tan pafwa pou fè yon seri analiz lojik. Yo kite emosyon, fanatis pote yo ale. «Voye monte» toujou jwenn ti plas li.\nSi kèk nan nou ta dakò ak retou lame, mwen rete kwè fò nou ta trè presi an tèm de ki lame o jis nou ta renmen wè:\n\nÈske majorite Ayisyen ta renmen wè yon lame kraze zo retounen nan figi l ankò?\n \nÈske pèp ayisyen ta renmen wè yon lame tisousou k ap nèke tann lòd nan men blan pou l kraze pwòp pèp li?\n \nÈske pèp ayisyen an ta renmen wè yon lame k ap fè koudeta adwat agoch pou mete moun li vle sou pouvwa?\n \nÈske pèp ayisyen ta renmen wè yon lame ki jis an favè yon ti gwoup moun, ki la pou defann enterè ti gwoup sa a senpman ak etranje?\n \nDonk mwen pa kwè nan voye monte lè nou vle diskite toutbon kesyon enpòtan ki konsène Ayiti.\n\nLi klè kou jou ke de twa ti grenn polis an(n) Ayiti, san bonjan zam nan men, zam zamfannfwa, p ap ka rive fè yon travay efikas nan kad bay tout popilasyon an sekirite, nan kad dezame atoufè, kidnapè, k ap sikile toujou e k ap fè lapli e lebotan. Men èske pou otan sa mande retou ansyen lame a ki te bay pèp ayisyen repiyans jiska dat disparisyon l? Nou di «disparisyon» paske li pa vrèman an fonksyon depi bon bout tan epi palman an nonplis, poko vote sou eliminasyon fizik li.\n\nWi, Ayiti bezwen yon «fòs ame» ki pa bezwen pote non «lame». Mwen menm, pèsonèlman, mwen wè yon JANDAMRI NASYONAL oubyen GAD NASYONAL ki ta simaye nan tout rakwen peyi a epi pou bay an menm tan, POLIS NASYONAL LA, ranfò. Kijan pou rekrite moun sa yo? Yon lòt kesyon pou n egazanminen. Èske yo ta dwe foure ladan ansyen militè ki te gen move dosye deja, sa yo ke men yo tranpe nan tout krim? Yon lòt kesyon pou n reflechi sou li. Kilès ki pral antrene yo?Pou sèvis kilès? Epi mwen pa kwè se ta montre yo tire sèlman ki pi enpòtan kòm metye.\n\nNan diskisyon sa a, mwen wè tout yon pwogram ki panche sou SIVIS («le civisme»), sètadi li enpòtan pou yo ta jwenn yon fòmasyon ki defini bi travay yo anvè lapatri, yon fòmasyon kote pou yo pa la kòm ènmi pèp la (jan pèp la te wè ansyen lame a) men pito zanmi pèp la, moun k ap pwoteje pèp la. Se pa annik ekri koze byen long nan lang an franse sou sijè sa a ki pral solisyone pwoblèm Ayiti. Vin bò tab la, parèt sou entènèt la pou n brase lide, twoke like, pou n egzanminen ansanm pwoblèm Ayiti an lon e an laj epi gade posiblite tout solisyon yo.\n\nKisa Ayiti bezwen o jis? Ay, anpil koze nan repons sa a. Premyèman lè n ap analize tout pwoblèm yo depi apre depa Divalye (7 fevriye 1986), nou remake yon kokenn vid, sa nou ta rele nan lang anglè «political vacuum» (vid politik). Nou wè voye monte sou gwo sijè ki ta dwe diskite, nou wè fanatis ki la pi rèd, nou wè moun k ap di yo se kominis (komilis), sa k ap di yo se maksik lenis, liberalis, sosyalis? anfen tout «is» nou te ka site. Men pandanstan, vrè pwoblèm nan pa janm reyèlman atake sou yon baz pou abouti a anyen konkrè nan avantay mas la k ap soufri depi digdantan.\n\nSe pa tèl ou tèl pati politik ki pral solisyone pwoblèm Ayiti. Se pa tèl ou tèl kandida alaprezidans ki pral solisyone pwoblèm peyi a. Nou bezwen lwa (pa lwa ginen ki bèbè, etatad) men bonjan lwa lachanm ak prensip pou tout moun suiv. Lalwa ta dwe la pou tout moun obsève e sa ki vyole l ta dwe peye konsekans lan. Poudayè, yon prezidan, yon premye minis pa ta gen okenn dwa fè e defè kòm sèl kòk baskou. Yon bonjan palman ta dwe la pou mande dekiprevyen manigans konsa, dekiprevyen abi pouvwa yo epi tradui yo lajistis. Men èske nou ko gen yon palman konsa? Èske palman pa toujou dan griyen, penyen lage? Ki travay gwoup endividi, sosyete sivil, patati patata pou ta rete veyatif nan koze konsa, nan veye si moun alatèt yo p ap vyole lalwa oubyen si yo pa ta pi wo pase lalwa, si lalwa pa ta sèvi papye ijyenik pou yo?\n\nRepons a tout kesyon sa yo rete yon mistè pou anpil nan nou k ap reve chanjman pou jis kounye. Ankò, Ayisyen aji ak emosyon prèske nan tout sa y ap fè. Ann pran san nou, ann kalma kò nou pou n analize pwoblèm Ayiti ansanm. Se pa sempman yon grenn lidè, yon grenn pati politik ki ta sous pwoblèm yo, men pito se tout yon eritaj depi plis pade desanzan. Donk ann ale nan sous la pou analize pwoblèm yo epi wè preskripsyon posib yo. Mwen rete kwè ke gen posiblite chanjman Ayiti men fòk nou tout, dabò, kòmanse pa chanje fason nou panse ak fason n ap aji. (E. W. Vedrine)", "description": null, "domain": "poetry-site", "date": "2025-11-10 23:54:15", "url": null, "image_url": null}
{"title": "Sijè pou debat nan Medya Ayisyen nan Dyaspora", "text": "Avèk anpil ane esperyans nou nan Etazini, vwayaj nou nan Amerik Latin (Karayib, Santral, Sid), Amerikdinò, Ewòp, Pwogram d Echanj (ak inivèsite ameriken an Espay), e ti pasaj nou nan Medya Ayisyen Boston (Haiti-Diaspora Inter, 1996-97),e anpil entèvyou ak Medya Ayisyen nan Boston, sa ankouraje n panse plis sou sa ki dwe fèt nan medya a ke kominote nou bezwen.\nAnsyen jenerasyon an vini, y ale. Jèn jenerasyon an pral pran mayèt la. Kisa jenerasyon avan an kite deyè pou travay la kapab kontinye, e pou l fèt pi byen, espesyalman avèk aksè teknoloji a ban nou jodiya?\nNou vle remèsye jounalis Gary Zizi (ak plis pase 41 ane esperyans nan medya a), direktè emisyon Nouvel Horizon International (Radio Tele Boston) pou gwo travay li nan Kominote Ayisyen nan Boston. Li te envite n patisipe nan diskisyon plizè sijè nan cho radyo l an liy.\nNou vle remèsye pwofesè Bonel Oxiné, (Fakilte Lengwistik Aplike [FLA] – Inivèsite Leta Ayiti) pou yon lis tit Memwa de Sòti (A Bibliography of Theses and Dissertations related to Haiti, 2011–2020) li kontribye ladan tou, ansanm ak elèv li Fessando Suffren.\nN ap salye travay konpatriyòt Wilner Auguste (yon lidè kominote enfatigab), youn nan veteran nan Medya Ayisyen nan Boston, yon potomitan nan fondasyon Toussaint Louverture Cultural Center (TLCC - Boston), e nan Tele Kreyòl. Auguste se Youn nan manm fondatè pwogram televizyon sa a (depi prèske yon senkantèn ane.\nSe te yon plezi pou n te patisipe nan prezantasyon selebrasyon Mwa Kreyòl  an kolaborasyon ak animatè e edikatè Orèsjozèf (Oreste Renel Joseph). Istwa lang kreyòl la de epòk kolonyal a 2022 pa t rate [Vokal]). Nou pa ka bliye kèk lòt konpatriyòt nan medya ki te entèvyouwe kèk ane de sa (Carline Desiré, David Cangé, Duquelas Colas, Emmanuel René, Fritz Alvares, Gotson Pierre, Jan Mapou, Joel Theodat, Josias Joseph (Kiraso, lidè kominotè),   Keslèbrezo (Kesler Brézault), Marc Prou, Myriam Lavache (Curaçao, community leader), Tontongi (Eddy Toussaint, Trilingual Press), Winer Pacombe, Roro Jean, Serge Claude Valmé, Wilsonn Telimo Lwi… ke n mansyone nan Entwodiksyon & Rekonesans youn nan liv nou, An annotated Bibliography on Haitian Creole (700 p, 2003).", "description": null, "domain": "poetry-site", "date": "2025-11-10 23:54:15", "url": null, "image_url": null}
