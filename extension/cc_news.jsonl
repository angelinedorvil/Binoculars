{"title": "Ayiti / Anviwonman : Kote rasin vilnerabilite Ayiti sòti ? - Rezo Nòdwès", "text": "Par Ecovert-Haiti *Konstat* Pasaj ouragan Melissa sou peyi Dayiti mete tout feblès yo deyò. Li revele, yon lòt fwa ankò, kijan nivo vilnerabilite peyi a ogmante pandan dènye ane yo, malgre egzistans sou papye yon Direksyon Pwoteksyon Sivil, yon Sant Ijans ak yon Sekretarya pou Jesyon Risk ak Dezas. Malerezman, enstitisyon sa yo pa rive reponn ak efikasite sou teren, nan kominote yo. Melissa te deja anonse avans li, men repons otorite yo te montre enkapasite ak neglijans grav nan planifikasyon ak prevansyon. Kijan yon peyi tankou Ayiti, ki chita nan basen Karayib la — yon zòn kote tanpèt, siklòn ak ouragan pase chak ane — pa rive mete sou pye yon plan jesyon risk solid pou limite enpak katastwòf natirèl ak degradasyon anviwonmantal ki ap ogmante chak jou nan dis depatman peyi a? *Kote rasin vilnerabilite Ayiti sòti ?* Katastwòf natirèl frape tout kote sou latè. Yo inevitab, yo afekte ekonomi, yo kreye estrès, domaj ak viktim. Men Ayiti, pandan deseni 2000–2010, te frape pa ouragan Hanna, Ike ak Gustave, ki te koze gwo dega nan Gonaives ak Okay, afekte plis pase 80 mil moun. Nan 2016, ouragan Matthew te touye plis pase 600 moun epi mete 1.5 milyon moun nan Grand Sid nan ensekirite alimantè. Oktòb 2025, Melissa frape menm rejyon an ankò kise Sidès, Sid,Grandans . Se toujou menm bilan yo, plis pase 30 moun mouri epi anpil pèt nan sektè agrikòl la. Retrospektiv sa a montre klèman ke Ayiti ap sibi frap repete anba katastwòf natirèl. Men, vilnerabilite sa a pa sòti nan move chans sèlman. Li gen rasin fon. *Fòm vilnerabilite yo* – Vilnerabilite Anvironmantal: Moun yo ap eksplwate resous natirèl yo san kontwòl, sa ki afebli kapasite anviwonman an pou absòbe chòk natirèl. – Vilnerabilite Fizik: Anpil moun bati kay nan zòn danjere san respekte norm teknik konstriksyon. – Vilnerabilite Ekonomik: Mank resous pouse moun viv nan zòn ki pa sekirize, kote risk yo pi wo. – Vilnerabilite Politik: Otorite yo pa gen kapasite pou pran bon desizyon, ni pou negosye ak patnè nasyonal ak entènasyonal. – Vilnerabilite Edikatif: Mank konesans sou relasyon ant moun ak anviwonman an mete popilasyon an plis ekspoze. – Vilnerabilite Enstitisyonèl: Koripsyon ak detounman fon nan enstitisyon lokal yo anpeche aksyon efikas pou redwi risk ak dezas. *Kisa ki ta dwe fèt pou redwi vilnerabilite an Ayiti ?* – Atake rasin vilnerabilite yo: Sa mande yon remiz an kesyon modèl politik ak kwayans ki ankouraje pasivite. Nou pa ka kontinye mete tout espwa sou Bondye san nou pa pran responsabilite nou. – Mobilize popilasyon an: Fòk moun sispann rete obsèvatè. Yo dwe angaje yo nan repons ak prevansyon katastwòf ki frape kominote yo. – Enplike kominote yo: Mete yo nan sant desizyon sou jesyon risk, epi ankouraje sektè vilnerab yo travay ansanm pou redwi danje. – Patisipasyon aktif: Popilasyon an dwe gen dwa ak mwayen pou patisipe nan tout desizyon ki gen rapò ak devlopman ak repons kont katastwòf. – Amelyore kondisyon sosyo-ekonomik: Fòk gen inisyativ pou konstwi vil rezilyan ak kominote dirab ki ka kenbe tèt ak chòk natirèl. – Ranfòse kapasite lokal yo: Fòk moun ki vilnerab yo gen mwayen pou yo vin aktè nan rediksyon risk nan zòn yo. – kreye yon fon pou kapab jere pwoblèm katastwòf natirèl ki deja pwograme nan aksyon gouvènman gen pou fè. *Konklizyon* siklòn, gwo van ak lapli pa ka evite. Men, pi bon fason pou jere yo, se pa tann dènye minit. Se mete an plas mezi prevantif, ranfòse kapasite lokal yo, epi konstwi yon kilti rezistans ki chita sou solidarite, konesans ak aksyon. Ekip Ecovert-Haiti. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Par Ecovert-Haiti *Konstat* Pasaj ouragan Melissa sou peyi Dayiti mete tout feblès yo deyò. Li revele, yon lòt fwa ankò, kijan nivo vilnerabilite peyi a ogmante pandan dènye ane yo, malgre egzistans sou papye yon Direksyon Pwoteksyon Sivil, yon Sant Ijans ak yon Sekretarya pou Jesyon Risk ak Dezas. Malerezman, enstitisyon sa yo pa rive", "domain": "rezonodwes.com", "date": "2025-11-07 19:22:35", "url": "https://rezonodwes.com/?p=368765", "image_url": null}
{"title": "Kolaborasyon AKA ak DNL: Yon bèl boukè pwomès - Rezo Nòdwès", "text": "Pou mete plis koulè nan selebrasyon Mwa Lang ak Kilti Kreyòl nan mwa oktòb 2025 lan, nan Ayiti, vandredi 24 oktòb 2025, Akademi Kreyòl Ayisyen (AKA) mete tèt ansanm ak Direksyon Nasyonal Liv (DNL) pou òganize yon Jounen Liv Kreyòl. Anba tèm: « DNL ak AKA  men nan men pou pwomosyon lang ak literati kreyòl”, aktivite a te rasanble Akademisyen, kreyolis, ekriven, mezon edisyon, dizè, komedyen ak gwoup mizik nan lokal DNL sou Bourdon(Pòtoprens), nan yon atmosfè lanmou, pataj, panse ak kreyativite. Prezidan Akademi Kreyòl Ayisyen an, Akademisyèn Rosilia François CORNEILLE, Mesye Ersnt SAINT-LOUIS, Direktè jeneral DNL, Marc EXAVIER, yo chak bò kote pa yo, te salye asistans lan epi voye felisitasyon pou bèl kolaborasyon sila ki sanble bab pou bab ak yon bèl boukè pwomès. Nan mitan wonnsant lan, pou ede asistans lang pi byen konprann sans tèm selebrasyon mwa oktòb la, amenajman lengwistik, lang kreyòl nan edikasyon ak istorik selebrasyon jounen 28 oktòb la, kat (4) Akademisyen te prezante yon konferans espesyal. Se Sekretè Egzekitif AKA, Mesye Samuel JEAN-BAPTISTE ki te jwe wòl majòdjòl nan seyans sila. Konferansye yo se te Akademisyen Jean Grégory CALIXTE, Akademisyèn Marie Rodny LAURENT, Akademisyen Christophe Philippe CHARLES ak Akademisyen Jean Pauris JEAN-BAPTISTE… Konferansye yo fè prezantasyon wololoy. De enstitisyon yo te pwofite okazyon an pou onore plizyè pèsonalite ak òganizasyon pou kontribisyon yo nan pwomosyon lang ak literati kreyòl ayisyen an: Éditions Freda, Akademisyèn Jocelyne Lévy TROUILLOT, Kopivit L’Action Sociale ak Akademisyen Jean Pauris JEAN-BAPTISTE. Toujou nan lespri rekonesans ak valorizasyon, AKA ak DNL te lanse premye echantiyon Mize Panteyon Kreyòlis la, kote yo prezante plis pase dis (10) planch pou mete limyè sou kontribisyon yon dividal pèsonalite nan patrimwàn literè kreyòl la: Oswald DURAND, Georges SYLVAIN, Émile ROUMER, Félix MORISSEAU-LEROY, Frankétienne, Mercédès Foucard GUIGNARD (Deyita), Émile Célestin MÉGIE, Georges CASTERA, pou nou site sa yo sèlman. Boutofen, gwoup mizikal « Matrouba » te pote yon animasyon wòdpòt pou te mete plis chalè nan jounen sila. Yon eksperyans ki fenk pran nesans, men ki gen tan pote fri. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pou mete plis koulè nan selebrasyon Mwa Lang ak Kilti Kreyòl nan mwa oktòb 2025 lan, nan Ayiti, vandredi 24 oktòb 2025, Akademi Kreyòl Ayisyen (AKA) mete tèt ansanm ak Direksyon Nasyonal Liv (DNL) pou òganize yon Jounen Liv Kreyòl. Anba tèm: \"DNL ak AKA men nan men pou pwomosyon lang ak literati kreyòl”, aktivite", "domain": "rezonodwes.com", "date": "2025-11-07 19:22:36", "url": "https://rezonodwes.com/?p=368242", "image_url": null}
{"title": "Jistis pou Ouvriye-Travayè ann Ayiti - Rezo Nòdwès", "text": "​ https://www.youtube.com/watch?v=Ss6-xjwD3jo ​ Kriz malouk k ap brase bil peyi a pouse anpil moun denonse Leta ayisyen ak plizyè fraksyon nan boujwazi a nan finanse gang. Men pa gen anpil vwa ki montre se klas travayè yo ak klas popilè yo anjeneral ki pi gwo viktim politik makawon sa a. Pandan 18 mwa pouvwa Konsèy Prezidansyèl Tranzisyon an, pouvwa a pa sèlman pèmèt gang yo boukle pifò Pòtoprens, fonse sou Plato Santral, kontinye layite nan Latibonit epi antre nan depatman Nodwès. Malgre tout rapò bilan sou vyolans sa yo, li pa posib pou konnen kantite travayè agrikòl ki pèdi vi yo, jaden yo, bèt yo, kay yo, elatriye. Sa valab pou travayè nan sektè sèvis yo tou nan vil yo ki ap viktim chak jou. Leta a fè kòmsi travayè yo ak tout sa yo posede pat gen itilite nan sosyete a. Leta a pa sèlman meprize travayè ki viktim anba vyolans kriminèl, men li neglije tou revandikasyon sendika yo. Youn nan ka ki pi grav se Ministè Ledikasyon Nasyonal ki kite tout ane akademik 2024-2025 la pase san l pa reponn revandikasyon pwofesè lekòl piblik yo. Jounen jodi a lekòl la ofisyèlman relouvri, Minis Edikasyon Nasyonal, Antoine Augustin,kontinye neglije revandikasyon sendika pwofesè yo apre li fin dekrete nan non gouvènman an , Lek ò l Ayiti kraze . Pandan travayè nan lekòl piblik pa touche, pa jwenn lèt nominasyon yo kòmsadwa, non manm KPT, manm gouvènman ak anpil minis site nan eskandal piyaj kès Leta jan anpil rapò ULCC montre sa. Pa gen lajan pou peye travayè nan ledikasyon, ak anpil lòt sektè men gen anpil milyon pou minis, direktè jeneral ak prezidan pou al sere. Nan yon lòt nivo, KPT ak gouvènman an krache tou sou travayè nan izin soutretans yo ak nan sektè sèvis ki touche salè minimòm yo. Gen plis pase 3 lane, depi salè a pa monte. Poutan lalwa di : depi enflasyon depase 10%, salè minimòm nan dwe ajiste rapidman. Se yon prensip minimal pou jere rapò travay nan sektè sa yo. Gouvènman an pa ajiste salè a malgre gen yon rekòmandasyon konsèy siperyè salè a ki mande pou mete l 950 goud depi plis pase 4 mwa. Malgre tilajan sa a pa respekte nivo enflasyon an ki souvan atenn 30 a 40% pandan 3 dènye ane sa yo, KPT ak gouvènman Didier Fils-Aimé a pa dakò ogmante salè a. Pratik sa a pa nouvo, se toujou yon fason pou l pèmèt boujwa kapitalis yo eksplwate fòs travay ouvriye yo menmsi ouvriye yo pa gen posibilite repwodui fòs travay yo, pa kapab okipe fanmi yo, peye lekòl pitit yo, elatriye. Nou menm, nan Ayiti Koupe Fache, nou denonse pratik pouvwa reyaksyonè KPT ak Didier Fils-Aime a. Nou pote solidarite nou bay tout travayè lekòl piblik ak lòt sektè kap mande bon kondisyon travay. Nou mande tou pou salè minimòm nan fikse a 2 500 goudpa jou, jan sendika travayè yo mande sa a prese presepou sektè soutretans lan ansanm ak yon salè vivab pou tout travayè yo nan peyi a. Nou solidarize ak mobilizasyon ouvvriye yo ap fè nan peyi a pou : 1) Egzije gouvènman an ak DGI pran yon kominike pou DGI kanpe sou tout taks yo tankou: IRI, FDU, CAS, CFGDTC ak 10% sou bonis ak èsiplimantè 2) Yon arete ki fikse salè minimum  nan pou ouvriye yo nan sektè tekstil la ak divès lot kategori travayè nan  epi bay CSS la mwayen pou  travay sou nevyèm rapò a prese prese. 3) Ajisteman salè minimòm chak ane, jan lalwa mande l, pou akonpaye to enflasyon an. 4) Peman obligatwa pou Dimanch, apre 48 èdtan travay pa semèn, jan Kòd Travay la prevwa li. 5) Akonpayman sosyal pou ouvriye yo, paske salè aktyèl la pa ase pou viv. 6) Nou mande pou  KODEVI  bay garanti li pap fè okenn reprezay sou ouvriye / ouvriyèz yo ak reprezantan sendika ki te patisipe nan mouvman revandikasyon yo. Se kondisyon pou ouvriye ak ouvriyèz yo reprann travay. Viv solidarite tout travayè pou yon salè vivab! Raoul Gérard Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "​https://www.youtube.com/watch?v=Ss6-xjwD3jo​ Kriz malouk k ap brase bil peyi a pouse anpil moun denonse Leta ayisyen ak plizyè fraksyon nan boujwazi a nan finanse gang. Men pa gen anpil vwa ki montre se klas travayè yo ak klas popilè yo anjeneral ki pi gwo viktim politik makawon sa a. Pandan 18 mwa pouvwa Konsèy Prezidansyèl Tranzisyon an, pouvwa a pa sèlman pèmèt gang yo boukle", "domain": "rezonodwes.com", "date": "2025-11-07 19:22:37", "url": "https://rezonodwes.com/?p=368098", "image_url": null}
{"title": "Akademi Kreyòl Ayisyen depoze valiz nan Depatman Nò ak Nòdès pou mwa kreyòl 2025 lan - Rezo Nòdwès", "text": "Lendi 13 oktòb 2025 lan, nan lokal Lameri vil Okap, Akademi Kreyòl Ayisyen lanse ofisyèlman yon toune espesyal sou Depatman Nò ak Nòdès ki dwe bout mèkredi 16 oktòb. An prezans, Majistra vil la, madam Angeline Bell, kad Meri a ak plizyè notab, prezidan Akademi an, Akademisyèn Rosilia Francois Corneille anonse plizyè aktivite pou make mwa selebrasyon lang ak kilti kreyòl la nan rejyon an. Rankont ak kozri nan lekòl, konferans nan inivèsite, rasanbleman nan Sant kitirèl, rankont ak pwofesè kreyòl, distribisyon Premye ak Dezyem Rezolisyon AKA sou òtograf lang kreyòl la, distribisyon FELmag fè pati pwogramasyon AKA a pandan twa jou toune a. «Se avèk anpil fyète n ap kolabore ak Akademi Kreyòl Ayisyen pou n reyalize yon bon pasaj enstitisyon an nan vil Okap nan konteks mwa kreyòl la. Se yon gwo tonton plezi pou mwen la paske lang ak kilti kreyòl la se sa ki konekte nou. Se sa ki konekte tout Ayisyen ansanm kèlkeswa kote yo ye sou latè. Lameri vil Okap kontan kolobore ak Akademi an e nou swete l yon bon sejou nan vil Okap », nou t ap site premye Merès la, madam Angeline Bell. Nan diskou li pou sikonstans lan, prezidan Akademi Kreyòl Ayisyen an, Akademisyèn Rosilia Francois Corneille raple tèm mwa selebrasyon lang ak kilti kreyòl 2025 lan : « Lang kreyòl : zouti devlòpman tout repiblik la ». Li te tou pwofite fè yon ti rale sou nesesite pou gen yon vijilans nasyonal, tout kote nan peyi a pou pèmèt tèm mwa kreyòl 2025 lan vin yon reyalite toutbonvre : « Yonn nan premye siy respè pou Leta dwe montre si li vle respekte sosyete a, se bay popilasyon an sèvis nan lang li. Se pou sa, tèm mwa oktòb 2025 la envite nou pou nou vin pi vijilan. Wi. N ap veye. N ap veye nan lekòl, nan legliz, nan medya, nan tribinal, nan lopital, nan Ministè yo, nan administrasyon piblik kou prive, ak tout lòt espas sèvis piblik ak sèvis sosyalizasyon yo. Pou mesye Samuel Jean – Baptiste ki se Sekretè Egzekitif AKA a, tèm sila a se yon envitasyon Akademi Kreyòl lanse bay bay tout enstitisyon Leta ak enstitisyon prive nan peyi a sou plas endispansab lang kreyòl nan devlòpman entegral peyi Ayiti. Peyi nou pa kapab fè wonnpòt si nou pa mete lang kreyòl la nan wonn sant lan Akademisyèn Corneille jwe fò sou wòl ak enpòtans lang nasyonal ayisyen an nan dinamik pou mete peyi a sou ray alemye. Li raple misyon konstitisyonèl Akademi Kreyòl Ayisyen an, mete aksan sou nesesite pou tout moun alawonnbadè respekte lang yo : « Esperyans lavi chak jou a mete sou leson istwa nou ba nou kòm pèp pwouve nou sa: Peyi nou pa kapab fè wonnpòt si nou pa mete lang kreyòl la nan wonn sant lan.  Poudayè, nou fè anpil eksperyans deja nan sosyete nou an. Nou rive konprann fasil lè pou nou pale ak popilasyon an, si nou vle li byen konprann nou, nou konnen ki lang pou nou pale: Kreyòl. Se pa pou granmesi, kandida, atis, biznisman k ap bay fè piblisite pou antrepriz yo, tout aktè nan sosyete a ki vle atire foul yo, yo toujou itilize lang kreyòl: paske yo konnen se atravè lang sa a yo kapab rive atire atansyon pèp ayisyen an, si li vle kominike tout bon ak li. Se nan menm kouran sa a, nan menm liy sa a, si nou vle onè, si nou vle aji an responsab, nou konnen nan ki lang pou nou planifye, pwopoze, operasyonalize tout sa n ap fè pou sosyete ayisyen an. Selon lespri Konstitityon 1987 la ki kreye Akademi Kreyòl Ayisyen an – [*ki pa yon jandam, nou dwe siyale sa -]* ki gen yon misyon klè: kore devlòpman lang kreyòl la. Akademi an ap rete kanpe kinalaganach pou lang popilasyon an prezan nan tout dezisyon nan sosyete a. Lè genyen pou rale zòrèy, n ap rale zòrèy; lè gen moun ki bliye, n ap repase memwa yo pou fè yo sonje; lè gen deriv, n ap mete ola. Se yon obligasyon istorik, mwen ta di tou yon obligasyon etik nou genyen pou nou respekte sosyete nou an pandan nou ap veye ». Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 13 oktòb 2025 lan, nan lokal Lameri vil Okap, Akademi Kreyòl Ayisyen lanse ofisyèlman yon toune espesyal sou Depatman Nò ak Nòdès ki dwe bout mèkredi 16 oktòb. An prezans, Majistra vil la, madam Angeline Bell, kad Meri a ak plizyè notab, prezidan Akademi an, Akademisyèn Rosilia Francois Corneille anonse plizyè aktivite pou make", "domain": "rezonodwes.com", "date": "2025-11-07 19:22:39", "url": "https://rezonodwes.com/?p=367597", "image_url": null}
{"title": "Je klere sou leksikografi kreyòl 1958-2024 : istwa li, metòd li, leksik ak diksyonè li chapante, wòl yo lan amenajman lenguistik ann Ayiti - Rezo Nòdwès", "text": " Par Robert Berrouët-Oriol Linguiste-terminologue Conseiller spécial , Conseil national d’administrationdu Réseau des professeurs d’universités d’Haïti (REPUH) Konseye pèmanan, Asosyasyon pwofesè kreyòl Ayiti (APKA) Membre du Comité international de suivi du Dictionnaire des francophones Montréal, le 5 octobre 2025 KEPKAA Komite entènasyonal pou pwomosyon kreyòl ak alfabétisasyon SELEBRASYON MWA LANG AK KILTI KREYÒL, OKTÒB 2025 Onè respè pou Pradel Pompilus , pyonye leksikografi kreyòl ann Ayiti,otè premye « Lexique créole-français » (Université de Paris, 1958). Onè respè pou Pierre Vernet , fondatè Fakilte Lengwistik Aplike nan Inivèsite Leta d Ayiti, premye lengwis ki plede pou kreyòl ak fransè mache ansanm. Onè respè pou André Vilaire Chery , otè « Dictionnaire de l’évolution du vocabulaire français en Haïti » (tòm 1 ak tòm 2, Edisyon Édutex, 2000 ak 2002). Onè respè pou Albert Valdman , depi plis pase 50 lane li bay lang kreyòl la plizyè diksyonè ki kanpe sou fondas natal metodoloji leksikografi pwofesyonèl la. OKTÒB 2025, MWA LANG AK KILTI KREYÒL Tit atik la : « Leksikografi kreyòl 1958-2024 : istwa li, metòd li, leksik ak diksyonè li chapante, wòl yo lan amenajman lenguistik ann Ayiti » Ak atik sa a mwen pral fè nou voyaje andedan istwa leksikografi kreyòl la, sòti nan premye leksik Pradel Pompilus te pibliye an 1958 –« Lexique français-créole », Éditions de la Sorbonne, Paris, 1958–, jouk nou rive lan « Dictionnaire de droit du travail » avoka Philippe Volmar pibliye ann Ayiti (Éditions Charesso, Port-au-Prince, 2024) ». Leksikografi kreyòl / Oryantasyon metodolojik Lan atik sa a m ap prezante divès kalte zèv leksikografi kreyòl la chapante sòti 1958 rive jouk 2024 : mwen pral prezante / klase diksyonè kreyòl ak leksik kreyòl yo sou baz 4 prensip metodolojik . NÒT : 4 prensip sa yo se chapant metodolojik leksikografi kreyòl la . Fondasyon / baz metodolojik leksikografi kreyòl la gen 4 nivo ladan l : (1) mete kanpe/elabore oryantasyon editoryal diksyonè a (osnon leksik la) ; (2) mete kanpe/elabore « kòpis alabaz » (« corpus de référence ») diksyonè a (osnon leksik la) ; (3) mete kanpe/elabore « nomanklati » (« nomenclature ») diksyonè a (osnon leksik la) ; (4) devlope « analiz leksikografik » (« analyse lexicographique ») mo yo, ki vle di analize/klase mo yo selon kategori yo (non, pwonon, adjektif, vèb… ) epi bay definisyon mo yo lan diksyonè a . NÒT : yon leksik se yon lis mo (« liste de mots »), li pa gen definisyon ladan li. Lan yon dokiman inileng (« document unilingue »), kidonk ki ekri lan yon sèl lang, lè yon lis mo gen definisyon ladan l yo rele li « vokabilè » (« vocabulaire ») osnon « glosè » (« glossaire ») lè se yon dokiman ki bay esplikasyon sou sans mo ki ra (« mots rares ») yon lektè jwenn lan yon liv. Pa bliye : fondasyon / baz metodolojik leksikografi kreyòl la gen 4 nivo ladan l : premye nivo a se mete kanpe/elabore oryantasyon editoryal diksyonè a (osnon leksik la) . Men yon egzanp. Liv « Haitian Creole-English Bilingual Dictionnary » Albert Valdman nan pote bon jan limyè sou oryantasyon editoryal diksyonè sa a . Konsa nou jwenn sòti nan paj /i/ rive nan paj /xxxiv/ yon prezantasyon sistematik politik editoryal diksyonè sa a : « Préface » ; (b) « Introduction Remarks on Creole » ; (c) « Orthography and Sound System » ; (d) « Grammatical Sketch » ; (e) « Numbers in Creole » ; (f) « A User’s Guide to the Dictionnary ». Seksyon « A User’s Guide to the Dictionnary » a se yon « Gid itilizason » (« Guide de l’utilisateur du dictionnaire »), kidonk yon seksyon ki moutre izaje a kouman pou li sèvi ak diksyonè a. Lè li bay direktiv sa yo, Albert Valdman aplike tout bon vre premye prensip metodolojik oryantasyon editoryal diksyonè a . Ak klasifikasyon divès kalte zèv leksikografik yo, n ap ka konprann misyon ak sèvis leksikografi kreyòl la pote lan sosyete ayisyenn an, sitou nan sistèm edikatif nasyonal la kote li dwe bay didaktik kreyòl la bon jan limyè. Sa va pèmèt nou konprann ki kalte eritaj leksikografi kreyòl la kite pou peyi dAyiti, ki feblès osnon pwoblèm li jwenn sou wout li, ki bon travay li rive fè, ki pèspektiv li trase pou ane k ap vini yo. Oryantasyon metodolojik konrefans lan ap pèmèt nou trase wout pou yon « Pledwaye » tèt ansanm pou yon leksikografi kreyòl fètefouni andedan syans lang (an franse : les sciences du langage). Pi fò moun k ap sèvi ak yon diksyonè osnon yon leksik pa konnen kouman leksikograf ki se espesyalis nan domèn leksikografi rive ekri yo, ki pwotokòl syantifik yo sètoblije swiv pou fè liv sa yo. Ann Ayiti, pifò pwofesè lekòl osnon pwofesè kreyòl pa menm konnen gen yon aktivite syantifik ki koumanse lan peyi a depi lane 1958 lè Pradel Pompilus pibliye « Lexique créole-français » li a (Université de Paris, 1958). Se youn nan rezon ki fè mwen dedikase atik sa a pou 3 gran lengwis leksikograf ayisyen : onè respè pou Pradel Pompilus, Pierre Vernet, André Vilaire Chery. Atik sa a rasanble yon pakèt referans (atik ak liv) tout lektè ka chache jwenn pou konprann pi byen sa leksikografi kreyòl la ye. Jodi m ap sèvi ak kèk konsèp (« concepts »), kèk nosyon (« notion ») ak tèminoloji (« terminologie ») syans leksikografik la dèske yo se konsèp , nosyon ak tèminoloji debaz lan yon disiplin ki rele leksikografi . An fransè, konsèp , nosyon ak tèminoloji sa yo se : « lexicographie », « lexicographe », « lexicologie », « lexicologue », « lexicalisation », « lexicalisé », « locuteur », « terme », « étymologie », « unité lexicale », « catégorie grammaticale », « nom », « pronom », « adjectif », « verbe », « adverbe », eks. Mwen konsidere tradiksyon/adaptasyon konsèp sa yo an kreyòl poko rive franchi divès etap jouk pou yo ta atenn nivo estandadizasyon yo. Pa egzanp, nou ka jwenn konsèp ak vokabilè tèminolojik moun itilize an kreyòl nan domèn elektrisite nan « Petit lexique créole haïtien utilisé dans le domaine de l’électricité » (Edisyon Cahiers du Lacito/CNRS, 1976) ki se yon leksik fransè-kreyòl. Pwofesè Henry Tourneux te reyalize travay sa a nan vil Senmak lè l t ap kolabore ak Fakilte lengwistik aplike Inivèsite Leta dAyiti. Kidonk menm jan leksikografi kreyòl la poko ekri yon « Diksonyè jiridik kreyòl » osnon yon « Diksyonè lamedsin kreyòl », menm jan an li poko ekri yon « Diksyonè tèminoloji kreyòl » osnon yon « Diksyonè leksikografi kreyòl » ki va rasanble tout mo, tout nosyon nou ka itilize nan domèn leksikografi ak tèminoloji kreyòl. Premye pawòl : ann voyaje andedan vokabilè syans leksikografi a, andedan konsèp ki chapante leksikografi a Kisa sa vle di lè n ap pale de « Leksikografi », « Tèminoloji », « Diksyonè », « Leksik », elatriye ? Kit ou se pwofesè, elèv, tradiktè kreyòl osnon jounalis, ou ka sèvi selon bezwen w ak yon liv ki rele « Diksyonè » (« Dictionnaire » an fransè), osnon ak yon « Leksik » (« Lexique » an fransè). Yon « Diksyonè » osnon yon « Leksik » sòti nan sa « Lengwistik , syans lang », rele « Leksikografi » (« lexicographie » an fransè). « Leksikografi » se yon disiplin syantifik nan « Lengwistik aplike » (an fransè « Linguistique appliquée »). Men definisyon lengwis Marie-Éva de Villers bay pou disiplin « Leksikografi » a : « La lexicographie est la branche de la linguistique appliquée qui a pour objet d’observer, de recueillir, de choisir et de décrire les unités lexicales d’une langue et les interactions qui s’exercent entre elles. L’objet de son étude est donc le lexique , c’est-à-dire l’ensemble des mots, des locutions en ce qui a trait à leurs formes, à leurs significations et à la façon dont ils se combinent entre eux » (Marie-Éva de Villers : « Profession lexicographe » , Presses de l’Université de Montréal, 2006). TermiumPlus se non diksyonè elektwonik Biwo tradiksyon gouvènman Kanada. Men kouman li defini mo « Lexicographie » a : « Recensement et étude des mots pris dans leur forme et leur signification visant l’élaboration de dictionnaires de langue ». Nou pa dwe konfonn « Lexikoloji » ak « Leksikografi ». Branch lengwistik yo rele « Lexikoloji » a li etidye fonksyònman konpozant leksikal yon lang (diferan moso domèn kle lang lan), fason youn mare ak lòt, fason konpozant leksikal yo mache ak lòt domèn debaz lang nan (fonoloji, sentaks, semantik, mòfoloji). « Leksikografi » (sonje definisyon Marie Éva de Villers fèk bay la), se yon disiplin nan syans lang (lengwistik), misyon li se rasanble tout « mo » (egal tout « inite leksikal »), klase yo, epi bay deskripsyon yo. « Leksikografi » a gen yon wòl, yon misyon, li mache ak metodoloji leksikograf la itilize pou ekri diksyonè, leksik osnon glosè. Kidonk wòl leksikografi a se chache konnen ki kalite mo (« inite leksikal ») yon lang genyen, kouman lang nan rasanble mo yo epi kouman li klase yo, apre sa li bay yon definisyon pou chak mo nan yon liv ki rele diksyonè . Moun k ap fè travay sa a rele leksikograf . Yon leksikograf se yon espesyalis nan zafè lang, wòl li se etidye tout « mo » yon lang dekwa pou l klase yo epi pou l esplike sans yo. Konsa, lè l fin rasanble mo yon lang li klase yo nan yon diksyonè osnon yon leksik . Diksyonè a ka ekri nan yon sèl lang (lè sa a yo rele l « Diksyonè inileng ») ; li ka ekri nan 2 lang (lè sa a yo rele l « Diksyonè bileng »). Yon diksyonè klase mo yo jan yo mache nan lang nan, selon « kategori gramatikal » yo : « non », « pwonon », « adjektif », « vèb », « advèb »), eks. Yon diksyonè dwe bay definisyon tout mo li klase kon yon « inite leksikal » lang nan. Yon leksik pa bay definisyon mo yon lang, li se yon lis « mo » (« inite leksikal ») ki klase ann òd alfabetik ak tout etikèt yo rele « kategori gramatikal » : « non », « pwonon », « adjektif », « vèb », « advèb »), eks. Dapre tradisyon leksikografi a, nou jwenn divès kalite leksik nan divès domèn : leksik elektrisite, leksik jiridik, leksik lasante, leksik agwonomi/syans latè, leksik fè fòje, eks. Nan divès nivo yon lang osnon rejis yon lang (« niveau de langue », « registre de langue »), lokitè yo sèvi ak « mo » yo (« inite leksikal » yo) selon sa yo bezwen di. Konsa nan konvèsasyon tou lejou lokitè yo ka sèvi ak « mo » tankou « tabliye » ki se yon rad moun mete sou kò yo lè yo pral kwuit manje. Nan yon lòt nivo, lan domèn achitekti, yon « tabliye » se yon pati nan chapant yon pon (al gade definisyon « tablier » lan yon diksyonè franse : « Le tablier d’un pont est une structure porteuse qui supporte les charges du trafic routier et les transmet aux appuis ou aux éléments de suspension (suspentes ou arcs). Le tablier d’un pont peut être fait en acier ou en béton ». Nan yon diksyonè osnon nan yon leksik, yon « mo leksikalize » egal yon « inite leksikal » (an franse : « unité lexicale ») lang nan. Men kouman Grand dictionnaire terminologique (Office québécois de la langue française) defini mo « unité lexicale » la (sinonim li se « lexie » : « Unité fonctionnelle du discours constituée d’un ou plusieurs mots, qui d’une langue donnée et a un sens figé. (…) Par exemple, les mots simples « ( chat , ensoleiller ), les mots composés ( pomme de terre ) et les expressions ( petit train va loin ) sont des unités lexicales. » Kidonk yon « inite leksikal », yon « mo leksikalize » sa vle di yon mo senp osnon yon mo konpoze (« chèz » / « chèz ba », « motè » / « motè avyon »), li gen yon « fonksyon », sa vle di li jwe yon wòl nan gramè yon lang. Gen yon sit Entènèt ki rele « FrançaisFacile.com » ; li bay yon bon definisyon sou « fonksyon »/ « wòl » inite leksikal yo : « Tout mot a non seulement une nature grammaticale (nom, verbe, pronom…), mais aussi une fonction grammaticale dans la phrase. La fonction d’un mot ou d’un groupe de mots est le rôle qu’il joue dans la phrase pour que celle-ci ait un sens. Ces mots ou groupes de mots ayant une fonction essentielle, ne peuvent être ni déplacés ni supprimés. Ils sont indispensables pour la bonne compréhension de la phrase ». Sa vle di tout « mo », tout « inite leksikal » yon lang posede « kategori mo a »  : non, pwonon, vèb, eksetera, ki mare ak « fonksyon gramatikal li », sa vle di wòl li jwe pou yon fraz ranpli fonksyon semantik li, pou pèmèt tout lokitè konprann sans yon fraz menm jan. NÒT — Men kèk referans sou nosyon « inite leksikal » la : al gade atik sa yo : « La notion d’ « unité lexicale » en linguistique et son usage en lexicologie », Fabienne Cusin-Berche, revue Linx , 40 | 1999 ; « La notion d’unité lexicale et l’enseignement du lexique », Carmen Lederer, The French Review (American Association of Teachers of French), vol. 43, no 1, oct. 1969 ; « Les propriétés syntaxiques de l’unité lexicale », Alan J. Ford, Meta – Journal des traducteurs / Translators’ Journal, volume 18, no 1-2, mars 1973 (Actes du deuxième colloque international de linguistique et de traduction, Montréal, 4-7 octobre 1972) ; « Didactique du lexique et problématique de l’unité lexicale : état d’une confusion », Gérard Petit (Université Paris X), 2000 ; Jean Pruvost « Lexique et vocabulaires : une dynamique d’apprentissage », revue Études de linguistique appliquée , n°116, Didier-Érudition, 1999.) Dezyèm pawòl : leksikografi se yon syans, li gen pwòp istwa pa l, li mache ak metodoloji li ki chapante disvès kalte diksyonè lang Tradisyon leksikografi nan lemonn ansyen anpil, li gen plis pase 4 syèk depi li egziste. Nan tradisyon leksikografik lang fransè a, premye diksyonè inileng lan parèt an 1680, li rele « Dictionnaire français », se Pierre Richelet ki ekri li. Dezyèm nan se Antoine Furetière ki ekri li an 1690, li rele « Dictionnaire universel ». Twazyèm nan se « Dictionnaire de l’Académie française », li parèt an 1694. Se nan 19vyèm syèk la Pierre Larousse pibliye « Grand Dictionnaire universel », premye diksyonè ansiklopedik monn modèn nan. Pou premye fwa, kalite diksyonè ansiklopedik sa a bay orijin mo yo ansanm ak sans yo, li esplike divès nosyon istwa, jewografi, anatomi, eks. Gen divèjans sou dat ak non premye diksyonè lang fransè a. Dapre plizyè espesyalis, premye diksyonè leksikografi fransè a se yon diksyonè bileng fransè-laten : « Dictionaire français-latin » . Robert Estienne, otè liv sa a, pibliye li an 1539. Lòt espesyalis di premye diksyonè a rele « Thresor de la langue françoyse, tant ancienne que moderne », Jean Nicot pibliye l an 1606. Nan tradisyon leksikografik lang fransè a , gen plizyè kalite diksyonè. Dapre Alise Lehmann ak Françoise Martin-Berthet (gade atik yo a : « Les types de dictionnaires », revue Lexicologie , 2018), gen : diksyonè monoleng, diksyonè bileng, diksyonè miltileng, diksyonè lang, diksyonè ansiklopedik (egzanp : « Petit Larousse illustré »), diksyonè kiltirèl (egzanp : « Petit Robert », « Grand Robert », « Grand Larousse de la langue française »), diksyonè jeneral, diksyonè espesyalize (dictionnaires de langue spécialisés), diksyonè ansiklopedik espesyalize, diksyonè tèminolojik (egzanp : « Juridictionnaire », « Dictionnaire de droit international public »), diksyonè pou elèv lekòl (diksyonè aprantisaj lang, egzanp : « Mon Larousse en images », « Larousse mini débutants », « Robert scolaire », « Robert junior illustré », « Petit Robert des enfants », « Robert des jeunes »), diksyonè òtograf (egzanp : « L’orthographe par la phonétique », ancienne que moderne », Jean Nicot pibliye l an 1606. Le Robert), diksyonè an liy (sou Entènèt), diksyonè sou CDRom. Nan tradisyon leksikografik lang fransè a, pi gwo diksyonè a rele « Dictionnaire des francophones » (DDF) ; li rasanble plis pase 480 mil mo ki sòti nan 52 peyi sou latè (Ayiti bay diksyonè sa a plizyè mo tankou « dodin », « acra », « mamba »). Tout moun ka sèvi ak « Dictionnaire des francophones » la gratis depi w gen koneksyon Entènet. (Pou prezantasyon DDF la, al gade atik « Le DDF, « Dictionnaire des francophones », un monumental répertoire lexicographique de 400 000 termes et expressions accessible gratuitement sur Internet », se Robert Berrouët-Oriol ki ekri li nan jounal Le National, Port-au-Prince, 22 mars 2021. Nou ka tande antrevi Robert Berrouët-Oriol te bay jounalis Henry Saint-Fleur nan radyo CIBL- Montréal jou ki 31 mas 2021 an, « Le Dictionnaire des francophones : un répertoire lexicographique à découvrir ». Yon diplis : pou n konprann pi byen sa yo rele diksyonè elèv lekòl / diksyonè eskolè, al gade atik Jean-Claude Boulanger a : « Du côté de la petite histoire des dictionnaires scolaires modernes », atik sa a parèt nan « Aspects diachroniques du vocabulaire », Danielle Candel ak François Gaudin, Mont-Saint-Aignan, Université de Rouen et du Havre, 2006. Al gade lòt referans sa yo : Jean Pruvost : « Les dictionnaires d’apprentissage monolingues de la langue française (1856-1999) . Problèmes et méthodes » ( Les Dictionnaires de langue française. Dictionnaire d’apprentissage, dictionnaires spécialisés de la langue, dictionnaires de spécialité. Études de lexicologie, lexicographie et dictionnairique ) – 4, Paris, Honoré Champion, collection « Bibliothèque de l’Institut de linguistique française », 2001 ; Jean Pruvost, « Les dictionnaires d’apprentissage du français langue maternelle : deux siècles de maturation et quelques paramètres distinctifs », Éla , Revue de didactologie des langues- culture, vocabulaires et dictionnaires en français langue maternelle et en français langue étrangère, 1999 / 116 ; Jean Pruvost, « Les dictionnaires d’apprentissage monolingues du français langue maternelle : l’histoire d’une métamorphose, du sous-produit à l’heureux pragmatisme en passant par l’heuristique », Euralex 2002 Proceedings ; Josette Rey-Debove : « Dictionnaires d’apprentissage : que dire aux enfants ? », Lexiques , Paris, Hachette, collection « Recherches et applications », 1989 ; René Lagane : « Les dictionnaires scolaires : enseignement de la langue maternelle », nan Franz Josef Hausmann, Oskar Reichmann, Herbert Emst Wiegand et Ladislav Zgusta (dir.), Dictionnaires. Encyclopédie internationale de lexicographie , II, Berlin/New York, Walter de Gruyter, 1990.) Nan tradisyon leksikografik lang kreyòl la , se pastè kongreganis ki ekri premye diksyonè kreyòl yo. Lengwis Annegret Bollée, manm fondatè « Comité international des études créoles (CIEC) » an 1976, ekri « Lexicographie créole : problèmes et perspectives », yon kokenn chenn atik, (nan Revue française de linguistique appliquée, 2005/1, vol. X). Li fè n konnen « Criolisches Wörterbuch » dapre C.G.A. Oldendorp (1767- 68) 2 frè Kongregasyon Moraves yo ekri, se premye diksyonè lang kreyòl ki egziste. Li montre liv sa a se te yon diksyonè « negerhollands » (« nèg olandè yo/ Hollandais ») » kidonk lang moun te pale nan Zile Vyèj jouk rive nan XXyèm syèk. Dezyèm diksyonè kreyòl la rele « Wörterbuch des Saramakkischen » , se J.A. Riemer ki ekri l an 1779. Lengwis Annegret Bollée ba nou « batistè » leksikografik lang kreyòl la . Li di nou dapre Dominique Fattier (1997, 256) « L’œuvre fondatrice », premye dokiman ki kreye leksikografi lang kreyòl la rele « Manuel des habitants de Saint-Domingue », S.J. Ducœurjoly (1802), yon misyonè Jezuit ekri. Li di liv sa a se yon « Glosè », li gen 395 « antre » (egal « mo » ki klase annòd alfabetik nan yon diksyonè) ki enpòtan anpil pou n konprann istwa vokabilè kreyòl ayisyen an. « Glosè » a yo te ekri l pou kolon fransè ki ta pral ale Sendomeng prezante divès kalite konvèsasyon fransè – kreyòl. fransè . Nan menm atik sa a, 5Ki wòl yon diksyonè osnon yon leksik nan fonksyònman yon lang, nan yon sosyete osnon nan lekòl ? Lengwis-leksikograf yo ban nou yon bon jan lide : yon diksyonè gen anpil konesans ladan l, chak « mo » se yon konesans, chak « mo » se tankou yon pòtre tankou yon fotokopi yon reyalite nan lang nan lan tèl epòk osnon nan tèl lane. Chak « mo » nan yon diksyonè mache ak batistè li, kidonk ak etimoloji li. Dapre diksyonè Le Larousse, etimoloji se syans ki etidye orijin mo yon lang, ki chache konnen asandans ak evolisyon mo yo. Lengwis-leksikograf yo fè nou konnen yon diksyonè ka itil nan 3 domèn : nan aprantisaj yon lang , nan aprantisaj divès matyè nan lekòl (tankou jewografi, syans natirèl), nan tout aktivite kominikasyon oral osnon ekri . Se konsa jounalis, espesyalis piblisite, moun k ap ekri liv pou elèv lekòl, elèv, pwofesè, administratè, eksetera, ka sèvi ak yon diksyonè pou chache yon mo ak definisyon li. Twazyèm pawòl : leksikografi kreyòl se « syans mo kreyòl », li gen yon istwa, li gen chapant metodolojik li, epi leksikograf ap pibliye zèv yo (diksyonè ak leksik) depi lane 1958 Leksikografi kreyòl ayisyen se « syans mo » andedan lengwistik aplike, li ranmase deskripsyon ak definisyon tout kalite mo lokitè sèvi avè yo ann Ayiti, li klase epi li bay definisyon mo yo. Objektif li se « konseptyalize » / « kreye lide » epi ekri diksyonè ak leksik. Leksikografi ayisyèn nan genyen plizyè nivo : (1) leksikografi inidireksyonèl / sans inik / yon sèl sans (nan yon sèl lang : egzanp : « Diksyonè òtograf kreyòl ayisyen », otè yo se Pierre Vernet ak Bryan C. Freeman (Sant Lengwistik Aplike, Inivèsite Leta dAyiti, 1988). (2) Leksikografi bidireksyonèl /nan 2 sans: kreyòl-fransè, fransè-kreyòl, anglè-kreyòl, kreyòl-anglè. Egzanp : « English-Haitian Creole Bilingual Dictionnary », otè yo se Albert Valdman, Marvin D. Moody, Thomas Davies (Creole Institute, Indiana University, 2017). An jeneral, mwen sèvi ak ekspresyon « leksikografi kreyòl » lè m ap travay sou leksikografi inidireksyonèl menm jan ak leksikografi bidireksyonèl la. Leksikografi kreyòl se yon syans, se lengwis « émérite » Pradel Pompilus ki parèt avè l ann Ayiti ak premye leksik kote li etidye lang kreyòl ayisyen an, « Lexique créole-français », Université de Paris, 1958). Pradel Pompilus pibliye plizyè liv nan domèn « literati » ak domèn « lengwistik ». Nan domèn « literati » li ekri : « Pages de littérature haïtienne » (1951), « Manuel illustré d’histoire de la littérature haïtienne » ( 1961), « Histoire de la littérature haïtienne illustrée par les textes » an twa volim (1975 eks). Nan domèn « lengwistik » li ekri : « Lexique du patois créole d’Haïti », Paris : SNE, 1961 ; « La langue française en Haïti » (tèz doktora, Université de Paris, Institut des hautes études de l’Amérique latine, 1961 ; Port-au-Prince, Éditions Fardin, 1981) ; « Contribution à l’étude comparée du créole et du français à partir du créole haïtien », vol 1 : « Phonologie et lexique », Port-au-Prince, Éditions Caraïbes, 1973 ; vol 2 : « Morphologie et syntaxe », Port-au-Prince, Éditions Caraïbes, 1976 ; « Manuel d’initiation à l’étude du créole », Port-au-Prince, Impressions magiques, 1983 ; « Approche du français fondamental d’Haïti, le vocabulaire de la presse haïtienne contemporaine », Port-au-Prince, Faculté de linguistique appliquée, Université d’État d’Haïti, 1983 ; « Le problème linguistique haïtien », Port-au-Prince, Éditions Fardin, 1985. Pa bliye : Pradel Pompilus pa janm defann lide fo mamit kòmkwa fòk nou dechouke lang fransè a ann Ayiti pou n ka amenaje lang kreyòl la. Menm jan ak lengwis Pierre Vernet, fondatè Fakilte lengwistik aplike a, Pradel Pompilus te fè pwomosyon lang kreyòl la an menm tan li t ap defann dwa tout Ayisyen pou metrize lang fransè a epi sèvi ak li kòrèkteman jan atik 5 ak atik 40 Konstitisyon 1987 la mande pou sa fèt (al gade atik mwen yo : « Partenariat créole/français – Plaidoyer pour un bilinguisme de l’équité des droits linguistiques en Haïti », site Madinin’Art, 6 novembre 2019 ; « L’aménagement simultané du créole et du français en Haïti : une perspective constitutionnelle et rassembleuse », Madinin’Art, 24 novembre 2020 ; « L’aménagement du créole en Haïti et la stigmatisation du français : le dessous des cartes », Le National, 3 mai 2022) ; « L’aménagement du créole doit-il s’accompagner de « l’éviction de la langue française en Haïti » ? », Le National, 11 mai 2022). Kòm lengwis-tèminològ ki konekte ak eritaj leksikografi kreyòl pyonye yo kite pou nou depi 1958, an 2022, mwen reyalize yon gwo rechèch dokimantè sou tout travay ki te fèt nan domèn leksikografi kreyòl pandan 64 lane. Rezilta rechèch dokimantè sa a n ap jwenn li nan atik mwen an, « Essai de typologie de la lexicographie créole de 1958 à 2022 » (jounal Le National, 21 juillet 2022). Kidonk an 2022, mwen idantifye 64 diksyonè ak 11 leksik (inileng kreyòl, fransè -kreyòl, anglè-kreyòl) epi m klase yo. Pi fò ladan yo se liv papye, de twa ladan yo aksesib nan fòma elektwonik. Divès sous fè nou konnen premye diksyonè kreyòl ayisyen an pou XXèm syèk la se Jules Faine ki te ekri li an 1936, li rele « Dictionnaire français-créole », men diksyonè sa a rive pibliye apre 38 lane nan Éditions Leméac, Ottawa, an 1974. Jules Faine ekri yon lòt liv ki rele « Philologie créole / Études historiques et étymologiques sur la langue créole d’Haïti » (Port-au-Prince, Imprimerie de l’État, 1936). TABLEAU 1 / Dokiman sa yo pote bon jan enfòmasyon sou istwa leksikografi a, analiz ak kad metodolojik li, pwoblèm ak pèspektiv li Men yon echantiyon leksik ak diksyonè leksikografi kreyòl la pote ba nou : leksik ak diksyonè sa yo konfòm / tonbe daplon ak metodoloji leksikografi pwofesyonèl la. TABLO 2 / Echantiyon 10 leksik ak diksyonè kreyòl ki ekri ak zouti fondal natal metodoloji leksikografi pwofesyonèl la (80 dokiman parèt sòti 1958 rive 2024) Pa bliye, sa enpòtan anpil : nan tablo 2 a, leksik ak diksyonè kreyòl sa yo, otè yo ekri yo ak zouti metodoloji leksikografi pwofesyonèl la , se poutèt sa yo se pwodiksyon syantifik toutbon vre. Jan mwen te déjà fè nou konnen, metodoloji leksikografi pwofesyonèl la mande leksikograf yo respekte 4 gwo prensip : (1) leksik ak diksyonè kreyòl yo dwe bay bon jan esplikasyon sou pwojè editoryal ak leksikografik yo, epi yo di aklè ki kalte moun diksyonè a pral jwenn ; (2) leksik ak diksyonè kreyòl yo dwe byen idantifye « kòpis referans » lan, se sa nou rele « corpus de référence », an fransè sa vle di tout kalite dokiman yo depouye/konsilte/analize anvan yo ekri diksyonè a ; (3) leksikograf la dwe elabore/mete kanpe « nomanklati » (« nomenclature ») diksyonè a ki gen tout « mo »/« inite leksikal » yo jwenn nan « kòpis referans » lan (« corpus de référence ») ladan l ; (4) leksikograf la dwe fè « analiz leksikografik » tout « mo »/« inite leksikal » yo te chwazi nan etap preparasyon « nomanklati » diksyonè a : li dwe bay kategori gramatikal mo yo ; ekivalans mo ki sòti nan yon lang pou rive ak tradiksyon li an kreyòl (nan ka diksyonè bileng) ; definisyon mo yo, fraz-kontèks mo yo, nòt pou esplike mo yo pi byen (nan ka diksyonè bileng). Metodoloji leksikografi pwofesyonèl la se potomitan leksikografi kreyòl la : jan nou fenk esplike l la, li rasanble tout prensip yon leksikograf dwe respekte lè l ap ekri yon diksyonè osinon yon leksik. ( NÒT — Al gade atik sa yo mwen ekri sou metodoloji leksikografi kreyòl la : « Plaidoyer pour une lexicographie créole de haute qualité scientifique » (Le National, 15 décembre 2021), « Toute la lexicographie haïtienne doit être arrimée au socle méthodologique de la lexicographie professionnelle » (Le National, 31 décembre 2022, « Lexicographie créole : retour-synthèse sur la méthodologie d’élaboration des lexiques et des dictionnaires » (Le National, 4 avril 2023, « La lexicographie créole en Haïti : pour mieux comprendre le rôle central de la méthodologie dans l’élaboration du dictionnaire créole » (Rezonòdwès, 16 décembre 2023). Pami 9 referans tablo 2 a, mwen idantifye diksyonè Albert Valdman nan, « Haitian Creole-English Bilingual Dictionnary » (Creole Institute, Indiana University, 2007). Diksyonè sa a se yon kokenn chenn travay syantifik, li respekte metodoloji leksikografi kreyòl la . Ann gade lan tablo 3 a mo « pipirit » la lan diksyonè sa a. NÒT — Diksyonè sila a dwe sèvi pou « modelize » tout travay lan domèn leksikografi kreyòl la : sa vle di li dwe sèvi kòm modèl, kòm « kad metodolojik » k ap oryante fabrikasyon diksyonè kreyòl yo. TABLO 3 / Egzanp yon ribrik leksikografik nan yon diksyonè bileng anglè-kreyòl ki respekte metodoloji leksikografi kreyòl la (referans : « Haitian Creole-English Bilingual Dictionnary » (HCEBD), Albert Valdman, Creole Institute, Indiana University, 2007, p. 559) Rechèch dokimantasyon mwen reyalize sou leksikografi kreyòl la te pèmèt mwen ekri premye « Essai de typologie de la lexicographie créole de 1958 à 2022 » (jounal Le National, Pòtoprens, 21 jiyè 2022). Dokiman sa a se premye gwo travay klasman tout dokiman (leksik ak diksyonè) leksikografi kreyòl la fè depi 1958 jouk rive lan ane 2022. Travay klasman sa a montre gen plizyè diksyonè ak leksik bileng (1) ki sou mank, ki gen anpil feblès (move ekivalan kreyòl, definisyon wòwòt osinon pasyèl osnon pachiman ; (2) ki pa respekte okenn règ debaz metodoloji leksikografi pwofesyonèl mwen idantifye nan kòmansman atik mwen an.. TABLO 4 / Yon echantiyon + karakteristik diksyonè ak leksik ki pa respekte chapant metodolojik leksikografi pwofesyonèl la Katriyèm pawòl : plizyè gwo defi leksikografi kreyòl la ta dwe leve jounen jodi a Lè nou byen gade tablo 2 a, nou konstate leksikografi kreyòl la ekri 10 travay syantifik sèlman ki konsekan, ki respekte chapant metodolojik leksikografi pwofesyonèl la . Al gade l1 an pi ba lan dokiman ou gen lan men w lan : sou yon total 80 leksik ak diksyonè ki pibliye ant 1958 ak 2024, se 10 sèlman ladan yo ki konsekan : sa vle di pi fò ladan yo sou mank, pi fò ladan yo se pa travay syantifik yo ye. Youn nan pi gwo feblès leksikografi kreyòl la se « amateris » (« amateurisme »), travay machòkèt , sa vle di moun ki pa gen okenn konpetans nan domèn leksikografi ap ekri diksyonè ak leksik fo mamit ki pa respekte okenn règ fondal natal metodoloji leksikografi pwofesyonèl la . M ap repete l : youn nan pi gwo feblès leksikografi kreyòl la chita sou « amateris » (« amateurisme ») akoz inyorans règ fondas natal metodoloji leksikografi pwofesyonèl la . Sa ba nou yon leksikografi fo mamit osnon yon leksikografi bòlèt , pi gwo karakteristik li se absans respè prensip fondal natal « ekivalans leksikal » la (« l’ équivalence lexicale ») ki mache ansanm ak « ekivalans nosyonèl » (l’« équivalence notionnelle »). Yonn nan pi gwo karakteristik leksikografi fo mamit la se lè otè yo bay yon fraz pase yo bay yon inite leksikal kòm ekivalan kreyòl. An fransè mwen rele fenomèn sa a « phraséologie d’équivalence » / « phraséologie définitionnelle » otè yo chwazi bay kòm si yo se ekivalan leksikal kreyòl. Otè leksikografi fo mamit yo nan konfizyon nèt : lan yon diksyonè, lan yon leksik, yo konfonn yon « antre » (« entrée »), yon inite leksikal, ak yon fraz. TABLO 5 / Echantiyon diksyonè ak leksik ki bay yon fraz olye yon inite leksikal kòm ekivalan kreyòl Tablo 4 ak 5 yo montre nou leksikografi kreyòl la dwe leve plizyè gwo defi : (1) mete kanpe bon jan fòmasyon akademik (se wòl Fakilte lengwistik aplike, Inivèsite dEtat Ayiti : li deja lanse yon pwogram fòmasyon nan domèn nan). (2) Fòmasyon akademik la dwe debouche sou yon veritab pwofesyonalizasyon metye leksikograf la . (3) Ak resous syans lang (kidonk lengwistik) fòk nou elabore/defini/redije an kreyòl yon « Pwotokòl metodolojik leksikografi kreyòl » ki se fondas natal aktivite syantifik ki rele leksikografi. (4) « Pwotokòl metodolojik leksikografi kreyòl » la dwe respekte prensip metodolojik « mo prete » (an fransè : les emprunts ) ak prensip « didaktizasyon lang kreyòl la » (an fransè : la « didactisation du créole »). Pou prensip « mo prete » a, nou ka pran egzanp epi adapte sa nou bezwen nan dokiman ofisyèl Office québécois de la langue française la : « Politique de l’emprunt linguistique » (Québec, Les Publications du Québec, 2017). Pou « didaktizasyon lang kreyòl la », nou gen yon liv kolektif referans 15 espesyalis ekri, tit li se « La didactisation du créole au cœur de l’aménagement linguistique en Haïti » (Robert Berrouët-Oriol et al , Éditions Zémès, Port-au-Prince, et Éditions du Cidihca, Montréal, 2021, 381 pages). Leksikografi kreyòl la dwe leve kanpe tout defi sa yo pou li rive nan nivo yon aktivite syantifik san paspouki. Misyon leksikografi kreyòl la chapante ak 4 gwo prensip : (1) kreye divès zouti leksikografik (diksyonè, leksik, glosè) elèv lekòl, pwofesè lekòl ak tout lokitè kreyolofòn yo bezwen pou konprann definisyon mo yo ; (2) ede moun k ap ekri manyèl eskolè yo sèvi ak bon jan vokabilè lang kreyòl la ; (3) ede moun k ap ekri kourikouloum eskolè yo jwenn bon jan vokabilè lang kreyòl la ; (4) bay lang kreyòl la referans syantifik li bezwen pou li leve kanpe estandatizasyon li kòm sa dwa. NOTE — Sou estandatizasyon lang kreyòl la , al gade Albert Valdman : « Vers la standardisation du créole haïtien », Revue française de linguistique appliquée, 2005/1, vol.X ; Robert Chaudenson : « Description et graphisation : le cas des créoles français », Revue française de linguistique appliquée, 2005, vol. 10, no 1 ; Marie-Christine Hazael-Masieux : « L’écriture des créoles français au début du 3e millénaire : état de la question », Revue française de linguistique appliquée, 2005, vol. 10, no 1 ; Renauld Govain : « Le créole haïtien : de langue d’alphabétisation des adultes à langue d’enseignement », konferans, Indiana University, 11 avril 2018 ; Hugues Saint-Fort : « Éléments pour une standardisation de la langue créole haïtienne », Revue Kréolistika, mas 2022 ; Robert Berrouët-Oriol : « Créole haïtien : plaidoyer pour un référentiel méthodologique standardisé et unique en terminologie scientifique et technique », Le National, 24 fevriye 2023.) ANÈKS 1 / KLASIFIKASYON JENERAL (« TAXONOMI ») DIKSYONÈ AK LEKSIK KREYÒL, 1958 – 2024 Referans bibliyografik Bajeux, Jean-Claude (1999). Mosochwazi pawòl ki ekri an kreyòl ayisyen / Anthologie de la littérature créole haïtienne. Bentolila, Alain (1976). Ti diksyonè kreyòl-franse. Dictionnaire élémentaire créole haïtien-français . Port-au-Prince : Éditions Caraïbes / Paris : Éditions Hatier. Berrouët-Oriol, Robert (2016). Pour un dictionnaire numérique du créole haïtien conforme aux normes de la lexicographie professionnelle. Madinin’Art, 4 novembre. Berrouët-Oriol, Robert (2020). Le traitement lexicographique du créole dans le « Diksyonè kreyòl Vilsen ». Le National, 22 juin . Berrouët-Oriol, Robert (2020). Dictionnaires et lexiques créoles: faut-il les élaborer de manière dilettante ou selon des critères scientifiques ?. Le National, 28 juillet. Berrouët-Oriol, Robert (2020). Le traitement lexicographique du créole dans le « Glossary of STEM terms from the MIT – Haïti Initiative ». Le National, 21 juillet. Berrouët-Oriol, Robert (2020). Les dictionnaires et lexiques créoles, des outils pédagogiques de premier plan dans l’enseignement en Haïti. Le National, 19 août 2020. Berrouët-Oriol, Robert et al. (2021). La didactisation du créole au cœur de l’aménagement linguistique en Haïti. Éditions Zémès et Éditions du Cidihca. Berrouët-Oriol, Robert (2021). Le traitement lexicographique du créole dans le « Leksik kreyòl » d’Emmanuel W. Védrine. Le National, 11 août. Berrouët-Oriol, Robert (2021). Plaidoyer pour une lexicographie créole de haute qualité scientifique », Le National, 14 décembre. Berrouët-Oriol, Robert (2021). Jean Pruvost et la fabrique des dictionnaires, un modèle pour la lexicographie haïtienne. Le National , septembre 2021. Berrouët-Oriol, Robert (2022). Essai de typologie de la lexicographie créole de 1958 à 2022. Le National, 21 juillet. Berrouët-Oriol, Robert (2022). Le Dictionnaire de l’écolier haïtien, un modèle de rigueur pour la lexicographie en Haïti. Fondas kreyòl, 16 septembre. Berrouët-Oriol, Robert (2022). Le naufrage de la lexicographie créole au MIT Haiti Initiative. Le National, 15 février. Berrouët-Oriol, Robert (2022). Les défis contemporains de la lexicographie créole et française en Haïti », Le National, 3 août. Berrouët-Oriol, Robert (2022). Dictionnaires créoles, français-créole, anglais-créole : les grands défis de la lexicographie haïtienne contemporaine. Le National, 20 décembre. Berrouët-Oriol, Robert (2023). Lexicographie créole : retour-synthèse sur la méthodologie d’élaboration des lexiques et des dictionnaires. Le National, avril. Berrouët-Oriol, Robert (2023). Créole haïtien : plaidoyer pour un référentiel méthodologique standardisé et unique en terminologie scientifique et technique . Le National, 24 février. Berrouët-Oriol, Robert (2023). La lexicographie créole à l’épreuve des égarements systémiques et de l’amateurisme d’une « lexicographie borlette ». Le National, 28 mars. Berrouët-Oriol, Robert (2023). La « lexicographie borlette » du MIT Haiti Initiative n’a jamais pu s’implanter en Haïti dans l’enseignement en créole des sciences et des techniques. Rezonòdwès, 4 juillet. Berrouët-Oriol, Robert (2023). La lexicographie créole en Haïti : retour-synthèse sur ses origines historiques, sa méthodologie et ses défis contemporains . Fondas kreyòl, 15 décembre. Berrouët-Oriol, Robert (2024). Essai actualisé de taxonomie de la lexicographie créole de 1958 à 2024. Rezonòdwès, 14 octobre. Berrouët-Oriol, Robert (2024). Prolégomènes à l’élaboration de la Base de données lexicographiques du créole haïtien . Madinin’Art, 16 avril. Berrouët-Oriol, Robert (2024). Konprann sa leksikografi kreyòl la ye, kote l sòti, kote l prale, ki misyon li dwe akonpli ». Fondas kreyòl, 5 avril. Berrouët-Oriol, Robert (2024). Problèmes et perspectives de la lexicographie créole contemporaine : de la nécessité de revisiter les enseignements de la linguiste Annegret Bollée ». Médiapart, Paris, 4 juin. Bollée, Annegret (2001). Le découpage des unités lexicales. TED, Textes, Études et Documents 9, Ibis rouge, 2001. Bollée, Annegret (2005). Lexicographie créole : problèmes et perspectives. Revue française de linguistique appliquée, 2005/1. Bollée, Annegret (2015). Dictionnaire étymologique des créoles français d’Amérique (DECA). Comité international des études créoles, vol. XXXIII n°1 – 2015. Charles, Christophe (2000). Pawòl kreyòl. Literati kreyòl an Ayiti 1750 – 2000 / La littérature haïtienne d’expression créole 1750 – 2000. Port-au-Prince : Éditions Choucoune. Colot, Serge (2002). Guide de lexicologie créole. Éditions Ibis rouge. Confiant, Raphaël (2000). Dictionnaire des néologismes créoles (vol.1). Éditions Ibis rouge. Confiant, Raphaël (2000). « La traduction en milieu diglossique ». Manioc : Bibliothèque numérique Caraïbe/Amazonie de l’Université des Antilles. Confiant, Raphaël (2007). Dictionnaire créole martiniquais – francais. Éditions Ibis rouge. Desrivières, Jean-Durosier (2011). La pratique écrite du créole haïtien, entre fiction et diction. * Tèks envante, tèks lide ak tèks tradwi ! Revue en ligne Madinin’Art, juin 2011. Faine, Jules (1974). Dictionnaire français-créole. Éditions Leméac, Ottawa. Fattier, Dominique (1997). Le lexicographie créole saisie à l’état naissant (Ducoeurjoly 1802). Dans Hazaël-Massieux, Marie-Christine et Robillard D. (dir), Contact de langues, contact de cultures, créolisation. Paris : L’Harmattan. Fattier, Dominique (1998). Contribution à l’étude de la genèse d’un créole : l’Atlas linguistique d’Hai͏̈ti, cartes et commentaires. Presses universitaires du Septentrion, 2000. Freeman, B.C., et J. Laguerre (1996, 1998, 2002). Haitian-English Dictionary (HED). Port-au-Prince, La Presse évangélique/Lawrence, Kansas, Institute of Haitian Studies, University of Kansas. Gentile, Ana María (2013). L’échange interdisciplinaire entre linguistique appliquée et traductologie : quels dialogues ? Quels enjeux ? – AFLA : Actes du colloque CRELA 2013. Govain, Renauld (2013). Enseignement du créole à l’école en Haïti : entre pratiques didactiques, contextes linguistiques et réalités de terrain , in Frédéric Anciaux, Thomas Forissier et Lambert-Félix Prudent (dir.), « Contextualisations didactiques. Approches théoriques », Paris, L’Harmattan. Govain, Renauld (2014). L’état des lieux du créole dans les établissements scolaires en Haïti. Revue Contextes et didactiques, 4. Govain, Renauld (2014). Les emprunts du créole haïtien à l’anglais et à l’espagnol. Paris : L’Harmattan. Govain, Renauld (2018). Le créole haïtien : description et analyse. Ouvrage collectif, sous la direction de Renauld Govain. Paris, Éditions L’Harmattan. Govain, Renauld (2021). Enseignement/apprentissage formel du créole à l’école en Haïti : un parcours à construire. Revue Kreolistika, mars. Govain, Renauld (2021). De l’expression vernaculaire à l’élaboration scientifique : le créole haïtien à l’épreuve des représentations méta-épilinguistiques. Revue Contextes et didactiques, 17. Govain, Renauld (2021). Pour une didactique du créole langue maternelle. (Avec la collaboration de Guerlande Bien-Aimé.) Dans le livre collectif de référence La didactisation du créole au cœur de l’aménagement linguistique en Haïti , par Berrouët-Oriol et al ., Éditions Zémès et Éditions du Cidihca. Guillaume, Alain (2011). L’expression créole du droit : une voie pour la réduction de la fracture juridique en Haïti. Revue française de linguistique appliquée, XVI (1) : 77. Hazaël-Massieux, Marie-Christine (1989). La lexicographie et la lexicologie à l’épreuve des études créoles. Revue Études créoles 12/2, 1989. Hazaël-Massieux, Marie-Christine (1989). La lexicologie et la lexicographie à l’épreuve des études créoles. Études créoles XII-2, 65-86. Hazaël-Massieux, Marie-Christine (1997). Où l’on retrouve les dictionnaires créoles… à la recherche de l’impossible définition. Christine Hazaël-Massieux / Didier de Robillard (éds), Contacts de langues, contacts de cultures, créolisation. Hazaël-Massieux, Marie-Christine (2002). Prolégomènes à une néologie créole. Revue française de linguistique appliquée. Dossier « Lexique : recherches actuelles, vol. VII – 1, juin 2002. Hazaël-Massieux, Marie-Christine (2008). Textes anciens en créole français de la Caraïbe. Histoire et analyse. Éditions Publibook. Lehmann, Alise et Françoise Martin-Berthet (2018). Les types de dictionnaires. Lexicologie : sémantique, morphologie et lexicographie . Éditions Armand Colin. LES LANGUES CRÉOLES – Éclairages pluridisciplinaires pour l’aménagement des langues créoles, langues en situation de contact inégalitaire. Actes du colloque de 2012 du laboratoire CHART (Univ. Paris 8), l’Office de la langue créole de La Réunion, le LUTIN (Cité des sciences et de l’industrie) et le LCF (Université de La Réunion), mai 2017. Mirville, Ernst (1979). Éléments de lexicographie bilingue – Lexique créole-français. Bulletin de l’Institut de linguistique appliquée de Port-au-Prince (BILAP) 11. Mirville, Ernst (1984). Ki jan yo fè mo nèf an kreyòl. Creole Institute, Indiana University. Morisseau-Leroy, Félix (1953). Antigone / Wa Kreyon . (Adaptation/traduction créole de la tragédie grecque classique Antigone de Sophocle). Éditions Diacoute 1953, Kraus Reprint 1970. Peleman, Louis (1976). Dictionnaire créole – français. Port-au-Prince : Bon nouvel. Pompilus, Pradel (1961). Lexique du patois créole d’Haïti », Paris : SNE. Pompilus, Pradel (1961). La langue française en Haïti. (Tèz doktora, Université de Paris, Institut des hautes études de l’Amérique latine ; Port-au-Prince, Éditions Fardin. Pompilus, Pradel (1973, 1976). Contribution à l’étude comparée du créole et du français à partir du créole haïtien. Vol 1 : « Phonologie et lexique », Port-au-Prince, Éditions Caraïbes ; vol 2 : Morphologie et syntaxe », Port-au-Prince, Éditions Caraïbes, 1976. Pompilus, Pradel (1978). État présent des travaux de lexique sur le créole haïtien. Revue Études créoles, n° 1. Pompilus, Pradel (1983). Manuel d’initiation à l’étude du créole. Port-au-Prince, Impressions magiques. Pompilus, Pradel (1983). Approche du français fondamental d’Haïti, le vocabulaire de la presse haïtienne contemporaine. Faculté de linguistique appliquée, Université d’État d’Haïti. Pompilus, Pradel (1985). Le problème linguistique haïtien. Port-au-Prince, Éditions Fardin. Poullet, Hector, Daniele Montbrand, Ralph Ludwig, Sylviane Telchid (1990 ; 2013). Dictionnaire créole-français – Avec un abrégé de grammaire et un lexique français-créole. Servedit / Éditions Jasor,1990 ; Éditions Orphie 2013. Poullet, Hector, Duranty, Judes (2020). Dictionnaire des créoles comparés de Guadeloupe et de Martinique. Caraïbes Éditions. Roc, Edenne (2018). Konpè jeneral solèy. (Traduction du roman Compère général soleil, de Jacques-Stéphen Alexis). Éduca Vision. Saint-Fort, Hugues (2022). Éléments pour une standardisation de la langue créole haïtienne », Revue Kréolistika, mars. Sylvain, Georges (1901 ? 1929). Cric ? Crac ! Fables de La Fontaine racontées par un montagnard haïtien et transcrites en vers créole. Avec une préface de Louis Borno, une notice sur le créole et des notes étymologiques de l’auteur. Paris, Ateliers haïtiens, 1901 ? ; Port-au-Prince : Éditions Fardin 1980 ? ; Paris : Éditions L’Harmattan 2011. Trouillot, Jocelyne (2007). Dictionnaire français-créole / Diksyonè kreyòl-franse. CUC – Université caraïbe. Valdman, Albert, S. Yoder, C. Roberts et Y. Joseph (1981). Haitian Creole-English-French Dictionary (HCD), Bloomington, IN, Creole Institute. Valdman, Albert, C. Pooser et R. Jean-Baptiste (1997). A Learner’s Dictionary of Haitian Creole, Bloomington, IN, Creole Institute, Indiana University. Valdman, Albert (2005). Vers un dictionnaire scolaire bilingue pour le créole haïtien ? Revue La linguistique, 2005/1 (vol. 41). Valdman, Albert (2007). Haitian Creole-English Bilingual Dictionnary. Creole Institute, Indiana University. Valdman, Albert et al. (2017). English-Haitian Creole Bilingual Dictionnary. Creole Institute, Indiana University. Vernet, Pierre et Bryan C. Freeman (1988). Diksyonè òtograf kreyòl ayisyen. Sant lengwistik aplike, Inivèsite Leta dAyiti. Vilsaint, Féquière (1991). Diksyonè Anglè Kreyòl/English Kreyòl Dictionary. Educa Vision. Vilsaint, Féquière (1994). Diksyonè Kreyòl Vilsen. Educa Vision. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Par Robert Berrouët-Oriol Linguiste-terminologue Conseiller spécial, Conseil national d’administrationdu Réseau des professeurs d’universités d’Haïti (REPUH) Konseye pèmanan, Asosyasyon pwofesè kreyòl Ayiti (APKA) Membre du Comité international de suivi du Dictionnaire des francophones Montréal, le 5 octobre 2025 KEPKAA Komite entènasyonal pou pwomosyon kreyòl ak alfabétisasyon SELEBRASYON MWA LANG AK KILTI KREYÒL, OKTÒB 2025 Onè respè", "domain": "rezonodwes.com", "date": "2025-11-07 19:22:40", "url": "https://rezonodwes.com/?p=366968", "image_url": null}
{"title": "Bwa Kayiman 14 Out 1791 – 14 Out 2025 : 234 Lane Anivèsè! - Rezo Nòdwès", "text": " https ://youtu.be/2L4iAL5A1k8 Si tout moun rekonèt enpòtans Bwa Kayiman nan istwa peyi d Ayiti, se pa tout moun ki selebre l menm jan. Istwa ofisyèl la toujou montre wòl lidè tankou Boukmann nan reyinyon Bwa Kayiman an, kote atravè yon seremoni vodou, Boukmann te deklare lit jiska lanmò kont tout kolon blan yo, epi li te fè tout patisipan yo sèmante pou yo detwi lesklavaj. Gen lòt kouran ki mete anpil enpòtans sou wòl vodou an te jwe nan kad reyinyon Bwa Kayiman an. Pou kouran sa yo se vodou ki ban nou libète, se poutèt sa jounen jodi a, se konsyans sa a ankò, sa vle di se nan vodou a ankò pou nou jwenn liberasyon nou. Si gen kèk verite nan kijan 2 kouran sa yo wè Bwa Kayiman, klas dominan reyaksyonè yo gen tandans maske vrè sans Bwa Kayiman an, oubyen yo konn eseye rekipere li nan sans enterè pa yo. Pou nou menm nan Ayiti Koupe Fache, reyinyon Bwa Kayiman gen plis bagay toujou nan djakout li. Tou dabò reyinyon Bwa Kayiman se te yon regwoupman taktik li te ye. Sa vle di, se yon gwoup eksklav ki te rive prepare yon reyinyon/kongrè pou diskite kijan ak kilè yon revòlt/soulèvman ki pral enplike yon pil ak yon pakèt esklav nan plizyè bitasyon pral revòlte pou yo mete dife, epi elimine kolon yo. Se pat premye fwa esklav te revòlte ann Ayiti. Esklav yo te tire leson premye seri revòlt pase yo. An 1758, kolon esklavajis yo te tòtire epi boule Makandal tou vivan poutèt yo te akize l ap anpwazone kolon yo. Makandal te yon prèt vodou mawon ki te selèb anpil. Makandal te rete yon figi mistik ki te kontinye enspire rebelyon esklav yo. Bwa Kayiman pa t sèlman yon seremoni, se yon reyinyon politik li te ye tou. Savledi, fòk gwoup eksklav sa yo ki te prezan nan reyinyon an te klè lit yo ta pral mennen an se yon lit kont sistèm eksklavajis lan, savledi kont plantasyon ki t ap eksplwate eksklav yo jiskase li touye yo. Alepòk, esklav nan chan yo pa t konn siviv plis pase 5 an sitèlman kolon yo te konn maltrete yo. Menm si potko gen yon vizyon klè ak kisa pou yo ranplase sistèm eksklavjis la, gwoup eksklav ki te prepare reyinyon an te deside yo pa t ap viv nan eksklavaj ankò : « Libète ou lanmò! Koupe tèt, Boule kay! » Yo te klè tou, pou yo rive kraze lesklavaj, li te nesesè pou pi fò eksklav revòlte. Tout bagay sa yo montre, anvan menm reyinyon Bwa Kayiman an, te gen yon travay politik, ideyolojik sistematik ki te fèt anndan bitasyon ak plantasyon yo pou prepare soulèvman an. Travay sa a te rive fèt nan yon bon pati nan Nò peyi a kote tout gran bitasyon yo te ye. Sa montre kapasite òganizasyon lidè yo pou mobilize pi fò eksklav nan zòn lan. Sa pèmèt nou konprann tou, eksklav ki te òganize reyinyon Bwa Kayiman an se te elit esklav yo, sa yo rele « Nèg a talan », sa vle di eksklav ki t ap kondui charyo, komandè, elatriye. Esklav sa yo te ka deplase pi fasilman nan abitasyon yo akòz travay yo, epitou kolon yo te konn fè yo konfyans. Kidonk, gwoup esklav ki te prezan nan reyinyon Bwa Kayiman an pa t ap viv nan menm kondisyon ak mas eksklav ki t ap travay nan chan yo. Kidonk, depi an lagan, se te yon elit nan pami esklav yo ki t ap dirije lit yo. Lè revòlt/soulèvman an eklate, se mas eksklav yo ki ta pral mennen lit la. Se yo ki ta pral kraze, mete dife nan bitasyon yo, koupe tèt kolon yo. Li klè pou mas eksklav yo sistèm eksklavajis la se te w lanfè ki dwe kaba, yo pa t ap aksepte li ankò. Yo te wè ankò pi lwen : yo te refize lesklavaj se vre, men apati de lè sa a, yo t ap refize travay sou tout kalite gran bitasyon, menm si pa ta gen lekslavaj ankò. Se mas eksklav yo ki ta pral tounen mas kiltivatè sou rejim Toussaint Louverture lan ki pral revòlte. Yo te vle granmoun tèt yo sou pwòp tè pa yo ki rele yo chèmèt chèmètrès. Se menm eksklav sa yo ki te revòlte nan kad revòlt 1791 lan ki ta pral tounen mas peyizan apre lendepandans epi ki ta pral kontinye batay kont eksplwatasyon ni grandon ni nouvo leta a ta pral kontinye fè sou yo. Jounen jodi a, si n ap pale de Bwa Kayiman, se pa sèlman de gran lidè ak vodou pou nou pale. Eritaj Bwa Kayiman, eritaj sitou revòlt/soulèvman 22 daout 1791 la, se te nonsèlman yon revòlt/soulèvman kont sistèm leksklavaj la menm, kont gran bitasyon, se te yon revòlt/soulèvman tou kont tout fòm eksplwatasyon grandon ak Leta ta pral fè sou do nouvo klas peyizan an apre lendepandans la. Ki leson Bwa Kayiman pote pou batay nou jounen jodi a? Depi an lagan, Bwa kayiman dwe pèmèt nou konprann enpòtans ak nesesite yon liy politik klè nan tout mouvman ak mobilizasyon revòlt/soulèvman popilè. Modòd « Libète ou lanmò! Koupe tèt, Boule kay! » se te yon minimòm ki te pèmèt deklannche revolisyon mas esklav yo. Men li pa t sifizan pou konstwi yon nouvo sosyete nan enterè mas esklav yo sou sann rejim plantayson an. Byenvit, se nouvo dirijan militè lit revolisyonè a ki te devye batay liberasyon mas esklav yo pou rekonstwi yon nouvo sistèm plantasyon ak nouvo dirijan sa yo kòm grandon ki ta pral eksplwate menm ansyen esklav yo. Se nouvo klas dominan sa yo ki te vin kraze mouvman mawonaj la ak mouvman tiplantè a paske se yo menm ki te gen direksyon militè revolisyon an epi ki te pran pouvwa a. Tout sa se leson nou dwe tire nan Bwa Kayiman pou konstriksyon yon nouvo mobilizasyon popilè ak konstriksyon òganizasyon revolisyonè. Fòk òganizasyon sa yo gen yon liy politik klè kou dlo kòk ak platfòm lit pou gide tout batay nou. San sa, nou riske wè ankò tout kalite reyaksyonè, politisyen abolotcho vin devye, epi pran lit yo nan men nou. Bwa Kayiman montre nou batay la dwe yon batay pou nou rive konstwi ak pwòp fòs nou yon nouvo leta, transfòmasyon ak reyòganizasyon yon sosyete ki rive kaba tout eksplwatasyon, lenjistis ak lamizè. Viv lit otonòm ak òganizasyon otonòm mas popilè yo ki rele nou chèmèt chèmètrès! ivy on leta demokratik popilè ak Travayè kòm Potomitan! NB : Apre nou fin tande Kwonik sa a, Ayiti Koupe Fache ap kontinye mande oditè/telespektatè li yo pou fè kèk aksyon : 1)   Klike sou bouton ki di « Subscribe » la, konsa pou nou toujou jwenn Kwonik la. 2)   Pataje lyen kwonik la ak fanmi, zanmi ak moun ki nan lis kontak nou. 3)   Kite w kòmantè (kritik, akò, kesyon ou sijesyon) pou nou anba videyo Youtube la oubyen kouryèl elektwonik nou, AyitiKoupeFache@gmail.com 4)   Envite moun nou konnen yon kote an komen, swa lakay nou oubyen yon lòt kote pou koute pwogram la ansanm epi diskite l. Pa bliye! Ayiti Koupe Fache, nan limit kapasite nou, ap kontribye nan konstriksyon yon chimen nouvo. Se yon travay kolektif li ye, kidonk, plis moun ki angaje ladann ak konviksyon, detèminasyon, abnegasyon ak disiplin, pi vit nap rive trase chimen an pou nou sòti pi vit posib nan twou nou ye la a. Pote vwa nou pi lwen posib! Nap tou di Mèsi anpil a tout konpatriyòt ki tande apèl nou e ki pataje Kwonik la. Sa pèmèt ogmante volim moun kap tande Ayiti Koupe Fache. Ayiti Koupe Fache ankouraje tout moun pou yo kontinye ede nou fè travay la. Ayiti Koupe Fache se NOU. NOU se Ayiti Koupe Fache. Mèsi anpil! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "https ://youtu.be/2L4iAL5A1k8 Si tout moun rekonèt enpòtans Bwa Kayiman nan istwa peyi d Ayiti, se pa tout moun ki selebre l menm jan. Istwa ofisyèl la toujou montre wòl lidè tankou Boukmann nan reyinyon Bwa Kayiman an, kote atravè yon seremoni vodou, Boukmann te deklare lit jiska lanmò kont tout kolon blan yo, epi li te", "domain": "rezonodwes.com", "date": "2025-11-07 19:22:42", "url": "https://rezonodwes.com/?p=365659", "image_url": null}
{"title": "FIDÈL – Yon Manifès Mizik Zenglen ak Omaj a Gary Didier Perez - Rezo Nòdwès", "text": " Avan nou antre nan analiz mizik “Fidèl”, mwen vle rann yon omaj espesyal ak respè a gwo chantè ki ale kite nou, Gary Didier Perez. Li te yon chantè ekstraòdinè, yon pyonye nan premye jenerasyon Zenglen, ki te ede bati fondasyon gwoup la. Mwen ekri ti tèks sa a pou mete an valè dimansyon mizik “Fidèl” ke li te chante, epi montre kijan mizik la reprezante pa sèlman danse, men tou eritaj, idantite kiltirèl, ak vwa jenerasyon yo. Mizik ayisyen, sitou konpa, toujou te plis pase yon fòm amizman: li se yon zouti memwa kolektif, yon zèv rezistans, e yon mwayen pou kominote a konstwi idantite li. Nan chante “Fidèl”, gwoup Zenglen pa sèlman fè moun danse, men yo mete sou pawòl yon refleksyon pwofon sou tansyon ki genyen ant tradisyon ak inovasyon, ant jenerasyon ki sot pase yo ak jenerasyon ki vini apre yo. Chante sa a vin tounen pi gwo klasik albòm “An Nou Alèz”, epi li sèvi kòm yon manifès jèn jenerasyon, yon deklarasyon pou eksprime libète, idantite ak kreyativite. Zenglen se youn nan pi gwo gwoup konpa dirèk ki make mizik ayisyen depi ane 1980 yo. Gwoup la te fonde an 1989 nan Delmas, Ayiti. Premye jenerasyon mizisyen yo te enkli: Brutus Dérissaint, Gary DidierPerez de Regrette Memwa, Patrick Martineau, ansanm ak lòt jèn mizisyen ki te vle pote yon son nouvo nan konpa. Yo te fè premye gwo enpak yo ak albòm “An Nou Alèz” (1990), ki te mete Zenglen sou kat mizik nasyonal la epi etabli yo kòm yon gwoup ki konbine tradisyon ak inovasyon nan konpa. Nan ane 1990 yo, gwoup la vin pi plis ranfòse ak antre Jean Richard Hérard (Richie) kòm maestro, konpozitè ak Aranjè epi Gracia Delva, Nikenson Prud’homme. Richie pote yon vizyon sofistike: konpa plis estriktire, ak aranjman ki konbine lanmou, reyalite sosyal, ak mesaj idantitè. Se nan liy sa a chante “Fidèl” ap plase: kòm yon deklarasyon idantitè ki mare mizik ak kilti, pandan li reprezante vwa jenerasyon ki pa t gen libète pou eksprime tèt yo pandan diktati Jean-Claude Duvalier. Chante a sòti nan yon epòk kote Ayiti te sot ranvèse Jean-Claude Duvalier sou pouvwa an 1986, apre plizyè dizèn lane kote opinyon piblik te limite epi moun pat lib pou eksprime tèt yo. Mizik vin tounen yon espas kote jèn yo kapab eksprime libète, refleksyon sou lavi, ak rezistans kiltirèl. Nan epòk sa a, pèp la ap lite pou estabilite politik pandan li fè fas ak chomaj, ensekirite, ak migrasyon masiv. Nan nivo kiltirèl, jenerasyon mizik ki te mache ak Sicot ak Nemours Jean-Baptiste te kwaze ak yon jenerasyon ki t ap chèche fè pwòp vwa li tande. Konpa, kòm “mizik peyi a”, t ap sibi presyon chanjman: nouvo son, enfliyans entènasyonal, tandans modènizasyon ki pa toujou te byen aksepte pa granmoun yo. Se nan kontèks sa a chante “Fidèl” parèt kòm yon pòte pawòl jenerasyon, ki respekte eritaj konpa pandan li pran nouvo chimen. Refren “Se konsa lavi a ye / Lè ou vle met chanjman, rezistans tèt chaje” mete nannan mesaj la anvan je nou: lavi se mouvman, men tout mouvman jwenn opozisyon. Zenglen rekonèt eritaj granmoun yo (fanatik Sicot, Nemours), pandan yo pwoklame dwa jenerasyon yo genyen pou trase pwòp wout yo. Se yon dyalòg ant tan pase ak prezan, kote memwa kolektif konpa a pa efase, men sèvi kòm pilye pou bati yon nouvo direksyon. Yon lòt pwen fò nan chante a se fidèlite ak rasin kiltirèl: “Sa k’ pou pran m pou m bliye music peyi mwen… Sa k’a pran m pou m bliye culture pa mwen” Pawòl sa yo mete aksan sou nati Kongo ak Nago kòm baz idantitè, yon apèl pou rete kole ak rasin afriken ki konstitye fondasyon mizik ayisyen. Chante a sèvi tou kòm yon apèl pou inite ak lajwa: “Ban n lajwa toulèjou ki pe mennen nou ale lwen”. Nan yon peyi ki souvan ap travèse kriz, mizik la se yon fòm terapi kolektif, yon fason pou n “simen lajwa nan kè tout moun”. Fidèlite ak modesti yo repete nan chante a pa senpleman yon valè moral, men yon estrateji pou kenbe lyen ak pèp la, menm lè gwoup la fè eksperyans lòt kiltir atravè fwontyè. Pami tout chante nan albòm “An Nou Alèz”, “Fidèl” tounen pi gwo klasik li genyen, paske li mare tout eleman ki fè Zenglen inik: fidèlite ak eritaj konpa, inovasyon ritmik, pawòl ki reflechi sou lavi, jenerasyon ak idantite kiltirèl. Chante sa a vin tounen yon referans obligatwa nan repètwa konpa dirèk, selebre pa fanatik depi premye jou li sòti, epi kontinye sèvi kòm modèl stil ak mesaj pou lòt jenerasyon mizisyen ki ap vini. “Fidèl” se plis pase yon mizik: se yon tèks literè, yon chantaj filozofik sou lavi, yon refleksyon sou tansyon jenerasyonèl, ak yon apèl pou kenbe yon idantite kolektif. Avèk chante sa a, Zenglen pwouve pozisyon yo nan listwa mizik ayisyen kòm youn nan gwoup ki pi fidèl ak eritaj konpa a, pandan yo pote inovasyon pou jenerasyon yo. Se poutèt sa, “Fidèl” rete yon klasik endispansab nan listwa konpa, yon manifès jèn jenerasyon, epi yon pati entegral nan memwa pèp ayisyen. James SAINT GERMAIN Sociologue stgermainjames97@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Avan nou antre nan analiz mizik “Fidèl”, mwen vle rann yon omaj espesyal ak respè a gwo chantè ki ale kite nou, Gary Didier Perez. Li te yon chantè ekstraòdinè, yon pyonye nan premye jenerasyon Zenglen, ki te ede bati fondasyon gwoup la. Mwen ekri ti tèks sa a pou mete an valè dimansyon mizik", "domain": "rezonodwes.com", "date": "2025-11-07 19:22:43", "url": "https://rezonodwes.com/?p=365343", "image_url": null}
{"title": "Divès gwoup mizikal ayisyen ki gen non kreyòl (Premye pati) - Rezo Nòdwès", "text": " Iléus PAPILLON Nan travay sa, kòm kreyolis, nou enterese gade rapò gwoup yo, mizisyen yo devlope ak lang kreyòl la, sitou nan jan yo bay gwoup mizikal yo non. Pou reyalize atik sa, nou kòmanse ak gwoup ki egziste depi nan ane 1980 yo rive 2025. Menm si, nou dwe rekonèt, daprè enfòmasyon powèt ak mizisyen Hérold PIERRE  pataje ak nou, gen yon gwoup rasin ki pote non « Sa »  ki te egziste depi avan 1980 yo. Done yo montre aklè, pi fò fòmasyon mizikal ayisyen gen non kreyòl. Sa ki montre atachman mizisyen yo ak idantite yo. Yonn nan eleman ki plis atire atansyon nou se gwoup Vayb. Se vre mizisyen yo p ap viv an Ayiti, malgre yo Etazini, yo chwazi rele gwoup yo Vayb. Mete an kreyòl mo « Vibe » pou batize yon gwoup, se yon jès patriyotik fò. Mete sou sa, anpil Ayisyen te deja konn itilize mo sa pou esprime yo: W ap vyab papa, w ap byen pase, w ap bwè kòb ou, w ap mennen, w ap endjòy ou. Li enpòtan pou nou siyale, nan tèks sila, n ap mete menm gwoup ki pa egziste ankò pou nou gade kijan tandans lan evolye soti ane 1980 yo rive 2025: 1. Zèklè 2. Zenglen 3. Djakout #1 4. Zen (Zin) 5. Lakòl 6. Zafèm 7. Enposib (pase) 8. Fasil (Pase) 9. Mizik mizik 10. Klass (Klas?) 11. Kreyòl la 12. Krezi mizik (pase) 13. Konpa kreyòl (pase) 14. K-dans (Kadans) 15. Kazak (Pase) 16. Disip 17. Vayb 18. Ayizan 19. Boukman Eksperyans 20. Boukan Ginen 21. Rèv 22. Rèv la 23. Lakòl dAyiti(pase) 24. Ekip 25. Barikad Crew (moso kreyòl, moso anglè) 26. Tono (pase, zansèt Zenglen) 27. Tokay 28. Lakòl de New York (moso kreyòl, moso fransè) 29. Zatrap 30. Mass Konpa 31. Koudjay 32. RAM 33. Bòbèch bitasyon 34. Sinik mizik 35. Raram no limit (moso kreyòl, moso anglè) 36. ZILE 37. Chandèl 38. Krezi mizik(pase) 39. Rasin Mapou 40. Chalè 41. Foula 42. Bèl plezi 43. Swav (Suav) 44. « Sa » (premye gwoup rasin avan1980) 45. Samba Lele 46. Yabonmbe 47. Sanba yo 48. Tètidyòb 49. Loray 50. Zenpi 51. Frèfrè 52. Mabouya (CCR) 53. Pin ginen 54. Zobop 54. Bòzò Emisyon N AP LI, Observatoire Patrimoine, Salon du Livre et des Arts du Grand Nord d’Haïti felisite efò gwoup tankou Zeklè, Zenglen ki pran nesans nan ane 1980 yo. Non sèlman non yo an kreyòl, men majorije mizik ak tit chante yo fèt nan lang pèp ayisyen an. Pwodwi nan lang ayisyen, se yon jès patriyotik ak respè pou popilasyon an. Kenbe la. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Iléus PAPILLON Nan travay sa, kòm kreyolis, nou enterese gade rapò gwoup yo, mizisyen yo devlope ak lang kreyòl la, sitou nan jan yo bay gwoup mizikal yo non. Pou reyalize atik sa, nou kòmanse ak gwoup ki egziste depi nan ane 1980 yo rive 2025. Menm si, nou dwe rekonèt, daprè enfòmasyon powèt ak", "domain": "rezonodwes.com", "date": "2025-11-07 19:22:45", "url": "https://rezonodwes.com/?p=364974", "image_url": null}
{"title": "Anbasad Etazini : « Gang teworis yo ap detwi Ayiti » - Rezo Nòdwès", "text": "Moun ki manje kòb PetroCaribe, ak nèg kap vyole Konstitisyon peyi-a a ak tout gang teworis G9 ou Viv Ansanm patisipe byen fon nan destriksyon peyi-a « Gang teworis yo ap detwi Ayiti « , ekri Anbasad Etazini nan peyi Dayiti nan yon nòt pou laprès, ki pibliye jodi vandredi-a. Selon diplomat yo, « ki pa pale de gang a kravat ke ONU denonse tankou Michel Martelly kap viv trankilman Etatzini, e ke yo akize de mounn kap finanse teworis sa yo », daprè yon sitwayen nan dyaspora a, gang yo « tankou yon kansè, yap kraze kay ak katye yo, yo touye moun inosan, epi yo lakòz plis pase 1.3 milyon moun deplase kite kay yo . » « Sekirite peyi Ayiti enpòtan pou Etazini. N ap travay avèk Ayisyen yo pou fè lapè ak sekirite retounen. Nou vle lapè. Gang teworis yo pa vle sa . » Nap raple dapre yon enfòmasyon DCPJ, gen non Dr Louis-Gerald Gilles, yonn nan manm KPT a, ta sanble li gen pale anba chal ak kèk chèf gang. Epi ansyen majistra Arcahaie a, Rosemila Petit-Frère te konfye bay jounal Ayibo Post ke li te travay ak kèk gang pou te rive fasilite louvèti yon lopital nan yon zòn ke gang yo kontwole e se Primati ki ta mande’l pou fè sa. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Moun ki manje kòb PetroCaribe, ak nèg kap vyole Konstitisyon peyi-a a ak tout gang teworis G9 ou Viv Ansanm patisipe byen fon nan destriksyon peyi-a \"Gang teworis yo ap detwi Ayiti\", ekri Anbasad Etazini nan peyi Dayiti nan yon nòt pou laprès, ki pibliye jodi vandredi-a. Selon diplomat yo, \"ki pa pale de gang", "domain": "rezonodwes.com", "date": "2025-11-07 19:22:49", "url": "https://rezonodwes.com/?p=364781", "image_url": null}
{"title": "Wout lwen, gade laj - Rezo Nòdwès", "text": "Wout lwen, gade laj « Le génie » mizik ki plase an senkyèm pozisyon sou nouvo albòm TOBY ANBAKÈ a ki gen 11 mizik. Li se yon sous enèjetik ak rezilyans pou viv lavi menm lè li dezekilibre nan men w. Atis la demare konsa pou l di: Mizik se tout sa m posede Se tout pasyon m M obsede Men l s on pwazon K ap ravaje tout andedan m (…) Nan sèlman 5 premye vè pwezi sa yo ki tou kout la Toby fè parèt yon kantite emosyon ki gen nanm ak fondman. Li mete aksan sou jan mizik ka tounen yon pasyon moun nèt moun ka konsome. Se yon fòm konparezon, men tou gen plizyè lòt figi estil ki djeribosko yo anndan sèlman ti pati sa ki kanpe tou rèd pou reveye emosyon ak santiman lakay bon melomàn ki gen bon zòrèy ak sansibilite pou sa. Li kout sevre, men li chaje ak sans. Itilizasyon mo tankou obsede ak pwazon pa t ka fouti moute chwal ade (a2) men atis la fè yo chita sou menm tab ap manje tankou lalin ak solèy ak yon fasilite nan tèks la. Li bay yon efè fò sou jan pasyon an ap devore li pandan li twouve li nan yon enkapasite pou li chwazi youn oubyen lòt, oswa kite mizik pou l pa mouri, oswa reziye li jwi pasyon an epi pou l mouri ak li. Enben, se egzakteman sa granmoun yo rele 2 pye pran nan yon grenn soulye a « dilemme ». Ay bondje! N ap tounen talè nan nannan koze a, ann fè yon kout pye nan diferan figi estil ki gen nan 5 vè pwezi sa yo annatandan, byenke tout rès tèks la kolore ak figi estil wi, men n ap pran sa yo sèlman: Nan tèks ou a, nou ka idantifye plizyè *figi estil* ki bay li plis fòs ak emosyon: Metafò,  Mizik se tout sa m posede; se tout pasyon m, mizik anreyalite pa yon objè fizik moun ka posede, men nan ka Toby a reprezantasyon mizik parèt kòm inik fòtin li gen sou tè a. Se yon metafò ki montre jan mizik la okipe tout plas nan lavi l; Ipèbòl, se tout pasyon m,  m obsede. La se kote atis la moutre nivo egzajerasyon li pou mete aksan sou fòs lanmou oswa atachman li genyen pou mizik la; Antitèz, Men l s on pwazon k ap ravaje tout andedan m. La gen yon mezantant oubyen yon opozisyon tèt chaje ant lanmou (pasyon) ak destriksyon (pwazon). Se tout yon veritab konfli ki egziste anndan atis la, sa ki ta ka menm lakoz yon depresyon lakay li paske li pa anmezi pou li fè ekilib la podjab. Gad on doulè! Pèsonifikasyon figi estil sa soti tou piti, se nan pati sa: K ap ravaje tout andedan m. Li bay mizik la yon pouvwa aji tankou yon moun oswa yon bagay vivan k ap ravaje andedan li oubyen k ap fè yon vyolans sou li kote li pa  gen ase kapasite pou l defann tèt li. La ankò Toby plonje nou tèt drèt nan chimen espiral la gran ekriven Ayisyen ki rele Franck Etienne konn ponn ak fasilite nan diferan zèv li yo. Misye moutre nan yon premye moman kote l di mizik ba l anpil lènmi, medam yo plonje sou li, yo pran l pou gwo chantè, men lè li pran Réginald Cangé kòm miwa pou l gade tèt li, li kuipe epi l di: m pa fout mèd vre kòm atis! LOL Se sa k lakoz ki fè l di pa mele l, pa mete l nan zen (Zin) li pa Cavé. Delote l tanpri souple pami gwo chantè isit, se menm jan yon dam bò lakay la konn ap di lè yon lòt anvi mete lu nan yon zen: evite m wi gwo moun Pòtpe mete m atè tanpri, m pa gen kikit pou m moute komisagya a. Pati sa tou fè parèt yon nivo imilite ak modesti lakay Toby. Poutan nan yon dezyèm moman kote ezitasyon an pral fèt li di l s on jeni. Kèk moun ta ka gade sa kòm yon kontradiksyon, men non se vire atis la ap vire nan sèk espiral la menm pou nou ouvri konpreyansyon nou sou sans ak kalite tèks la jis pou n rive di n pa konprann anyen pi rèd. Bon li s on jeni! Èske tou lè l di l se yon jeni an li pa plase tèt li pi wo menm pase Cangé tou? Kote se mwen ki ta gen gwo repons sa? Ki mwen! Dayè ze a ap kouve lontan. Toby moutre nou nan tèks la li se modèl tèt li, delote li nan lo nou paske l s on jeni paske se batman kè l li suiv pou l satifè dezi li lè l pa jwenn kik ki pou fè amonizasyon ak lòt enstriman mizikal k ap jwe yo pou fè bon amonizasyon  demen ak desten li. Nou ka remake yon koneksyon dirèk ant atis la ak lespri k ap gide l yo, yon komennakò ant li ak entuisyon li pou mennen li nan chak nouvo wout l ap pran, nan chak pa l ap fè paske l wè gen yon ekip moun k ap benyen nan yon « dissonance cognitive » se sa k fè Tilinèt li menm se sèlman gwo linèt li mete. Moun k ap pwojte yon imaj oubyen k ap pote yon diskou, poutan aksyon yo diferan. Atis la di gen nesesite pou nou rete vrè, koyeran epi otantik. Tankou Og Mandino di nou nan « le mémorandum de dieu : sois toi même, n’imite personne… » Li pa prese,  li pito mize nan  wout pou l pote bon nouvèl, pa konte l pami moun k ap chache atansyon ni atis k ap kreye bòz pou yo rete sou map la. Li pa sanble ak okenn rapè sitou sila ki di yo se wa tè. Si tout moun te nan plas yo t ap gen plas pou tout moun. « Punchline » sa konsidere kòm yon bawomèt pou mezire degre dezekilib reyalite sosyopolitik peyi Ayiti. Se kòmsi nou pa pran tan nou pou n ranje blòk yo pou kay la fèt, nou jis voye pil sou pil epi n vide beton sou yo, se lojik pou kay la pa ka kay. Toby souliye nou gen yon sosyete ki pa trete moun ak ekite, men pito se sila ki kapab ki ka sove ak sila yo ki gen parenn ak marenn menm si fiyèl pa t pase devan okenn pè oubyen pastè pou resevwa benediksyon nòmalman. Sosyete miwo miba, politik de grenn gòch. Wout mwen an long si w wè m poko rive se paske m pral pi lwen pase w. Wout mwen pa kout, li pa dwat non plis, li chaje pikan kwannan. Men chak pa mwen fè se grenn flanm ki limen nan fè nwa. Si ou wè m poko rive, pa panike, Se paske m vize kote pye pa janm rive. Mwen gen rèl pa m, vwa pa m, fanmiy pa m, M pa bezwen lanmou tout moun pou m egziste. M chwazi verite m olye fo apwobasyon, M pa vin jwe wòl, mwen se yon kreyati inik epi otantik, mwen  vrè, m pa fo. M kanpe dwat nan sant lan, san pretansyon, Men si m fè djòlè, se paske m se vizyon. M konn jwèt la, m domine tout kwen teren an, Se pa flannè m ap fè sou teren an, m se Zidane, m ret tèt frèt, men ak grandè epi rèv k ap reve. Boutofen, Toby moutre li gen vizyon, endepandans ak kapasite pou li pwodui yon zèv mizikal ki chaje richès, lavi, koulè ak mezi mizikalite posib. Se « Punchline » yo ki melanje lògèy pozitif ak afimasyon pèsonèl li, estil tipik yon rap konsyans ak ak estim. M pa deplase pyon m pou pèsonn Fòk jeni an pase lwil (…) M sonje li M s on jeni Jamesky Jeanty, Rèldouvanjou. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Wout lwen, gade laj \"Le génie\" mizik ki plase an senkyèm pozisyon sou nouvo albòm TOBY ANBAKÈ a ki gen 11 mizik. Li se yon sous enèjetik ak rezilyans pou viv lavi menm lè li dezekilibre nan men w. Atis la demare konsa pou l di: Mizik se tout sa m posede Se tout pasyon", "domain": "rezonodwes.com", "date": "2025-11-07 19:22:51", "url": "https://rezonodwes.com/?p=364765", "image_url": null}
{"title": "Raoul Gérard : Viv Yon Leta Demokratik Popilè! - Rezo Nòdwès", "text": "Nan diferan ribrik Ayiti Koupe Fache yo, nou toujou montre nou sipòte lit otonòm klas domine esplwate yo ki fòme kan pèp la: ouvriye, peyizan ak travayè. Epi nou toujou montre nou apiye lit klas sa yo pou dechouke leta klas dominan reyakysonè yo pou tabli yon lòt kalite leta ki rele mas popilè yo chèmèt chèmetrès. Sètadi, mete kanpe yon nouvo leta sou kontwòl epi osèvis klas domine esplwate yo. Nou toujou montre leta pouri aktyèl la pa ka refòme, se chodyè a ki pou chavire pou fonde yon lòt leta tounèf. Epi nou toujou montre nouvo leta sa a ta dwe yon leta demokratik popilè. Setadi, yon leta kote klas domine esplwate yo, ki se grann majorite popilasyon peyi a, ap chwazi demokratikman politik k ap dirije peyi a, selon enterè fondamantal yo. Men nou poko janm rete sou kisa yon leta demokratik popilè ye nan reyalite monn lan jounen jodi a. Se kesyon sa a nou ta renmen reponn nan ribrik sa a, nan limit jan nou ka konsevwa yon fenomèn ki ap tou nouvo nan listwa peyi nou. Lan sitiyasyon nou ye jounen jodi a, batay sa a pap fasil. Leta neyokolonyal depandan meriken te mete sou pye depi lan okipasyon militè 1915-1934 la fin depafini, dekonstonbre, li kraze. Okenn lan enstitisyon Leta pa fonksyonèl ankò. Dirijan gouvènman an ak sak rete lan Leta a se yon kolòn volò, souflantchou k ap piye aklè kès piblik lan pandan yo ajenou devan kolon enperyalis yo. De 1804 a jounen jodi a, pouvwa politik la se òganizasyon politik klas dominan reyaksyonè yo ki vle di boujwa ak grandon yo, e apati 1915 ki sou dominasyon ak titèl enperyalis meriken. Lan kad sa a, lit pou revandikasyon yo bloke. Kòm Leta neyokolonyal sa a an fayit total, kraze, okenn nan revandikasyon nou yo pa ka pase. Se poutèt sa jounen jodi a, lit òganizasyon otonòm nan nivo politik ak ideyolojik enpòtan anpil. Lit ki lonje dwèt sou gouvènman kowonpi-souflanchou an, lit pou fè konprann pouvwa a paka regle anyen, lit pou montre wòl enperyalis la lan sityasyon peyi a, lit pou montre nesesite pou konstwi yon lòt Leta enpòtan anpil tou. Nou pa gen linèt majik, nou pa ka wè nan lavni kijan listwa pral dewoule. Men nou ka pwopoze sèten lide ki, pou nou menm nan Ayiti Koupe Fache, ta ka kontribye nan pami moun kap reflechi sou kouman konstwi yon demen miyò pou Ayiti. Ann gade 2 kalite konsiderasyon: 1-    Revandikasyon klas domine esplwate yo ki nan kan pèp la. Se revandikasyon sa yo ki ta dwe sèvi kòm ajennda politik yon leta demokratik popilè. 2-    Kouman klas nan mas popilè yo ka rive tabli yon leta demokratik polilè. Kaye revandikayson kan pèp la: Sa nou rele kan pèp la se ansanm klas k ap sibi dominasyon ak eksplwatasyon anba klas k ap toupizi nou. Se ansanm klas sa yo ki gen enterè met ansanm pou chavire dominasyon klas k ap esplwate, domine epi reprime noumenm mas popilè yo. Malgre gen diferan klas nan kan pèp la ki chak gen revandikasyon pa yo, tout klas domine esplwate yo se alye nan goumen pou jwenn bout mayi mi paske se nan tèt ansanm nou jwenn fòs nou. Nan pami pi gwo revandikasyon yo, nou ka siyale: –       Bonjan travay, bonjan salè ak bonjan kondisyon travay pou tout travayè ak tout moun k ap chèche travay –       Refòm agrè okonplè pou tout tipeyizan jwenn bon kalite tè pou travay, bonjan irigasyon ak akonpayman teknik –       Bonjan sekirite ak jistis sosyal, fini ak laterè gang yo, fini ak ensekirite pwograme a ak teritwa pèdi a –       Jistis pou tout viktim vyolans ak laterè yo –       Bonjan kondisyon lavi: manje, dlo pou bwè, kouran, kondisyon sanitè… –       Bonjan lekòl piblik gratis –       Bonjan sèvis lasante –       Bonjan lojman sosyal –       Bonjan wout, asenisman ak amenajman tout kominote yo –       Bonjan sèvis asirans sosyal –       Pwoteksyon pwodiksyon nasyonal la ak pwomosyon antrepriz kolektif –       Rebwazman ak pwoteksyson anviwonman an Jounen jodi a, pa gen okenn nan revandikasyon sa yo ni leta aktyèl la ni okenn politisyen k ap kouri dèyè pouvwa ka satisfè. Kouman klas nan mas popilè yo ka rive tabli yon Leta Demokratik Popilè: Menm lè nou pa ka predi listwa, nou dwe klè gen yon seri kesyon ki pa regle nan zanmitay. Kesyon pouvwa se youn ladann. Li dwe klè kesyon pouvwa a se rezilta yon batay twoke kòn. Pou kan pèp la pran pouvwa a, fòk li gonfle fòs li ak bonjan òganizasyon politik ki rele l chèmèt chèmetrès, jouktan se kan pèp la ki vin pi fò. Batay la se pou nou jwenn satisfaksyon platfòm lit nou. Nou pap mache dèyè lidè, se kan pèp la ki dwe opouvwa. Konstwi Kan Pèp la mande pou nou devlope bon jan òganizasyon politik otonòm ki chita sou revandikasyon fondamantal ki nan Platfòm Lit nou : yon salè vital kòm minimòm ki pèmèt travayè viv kòmsadwa, ki pèmèt bonjan kondisyon travay lan respè ak diyite, bonjan refòm agrè nan kanpay yo, inifikasyon tout teritwa a, konstwi bon jan lekòl ak lopital, elatriye. Sa mande tou pou nou mete sou pye òganizasyon politik otonòm k ap devlope yon pratik militan ak pwogram sosyo ekonomik ak politik pou mete kanpe nouvo leta a. Se Konstriksyon Alyans Demokratik Òganizasyon Otonòm yo ki pral bay Nouvo Leta Demokratik Popilè a ak Travayè Kòm Potomitan onivo Nasyonal. Viv yon Leta demokratik popilè, endepandan ak travayè kòm potomitan osèvis Kan Pèp la ! Ayiti Koupe Fache #32 On Wed, Aug 20, 2025 at 6:03 PM Valerio Saint louis < valerioteleimage@gmail.com > wrote: Tele Image Nouvèl avek Valerio Saint-Louis – Dron Eksploze nan Baz Swat – Gouvènman Di Wè Pa Wè Eleksyon pral Fèt – Trump Voye Bato Militè Venezyela — Valerio Saint-Louis Senior producer Tv Image Corp. cell: 516-805-5410 www.youtube.com/tvimage Licensed Real Estate Agent Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan diferan ribrik Ayiti Koupe Fache yo, nou toujou montre nou sipòte lit otonòm klas domine esplwate yo ki fòme kan pèp la: ouvriye, peyizan ak travayè. Epi nou toujou montre nou apiye lit klas sa yo pou dechouke leta klas dominan reyakysonè yo pou tabli yon lòt kalite leta ki rele mas popilè yo", "domain": "rezonodwes.com", "date": "2025-11-07 19:22:53", "url": "https://rezonodwes.com/?p=364478", "image_url": null}
{"title": "UCATEBA, Repiblik Dominikèn : Charlot JOCELYN ap anseye etidyan dominiken pale ak ekri kreyòl ayisyen - Rezo Nòdwès", "text": "Iléus PAPILLON Prezidan Salon du Livre et des Arts du Grand Nord d’Haïti Se yon bon nouvèl pou tout kreyolis, kreyatè, militan lang ak kilti ayisyen an, epi pou tout moun ki kwè nan valè lang kreyòl la kòm zouti lespwa ak lyen sosyal. Lang kreyòl la, ki se senbòl idantite pèp ayisyen an, kontinye simaye limyè li pi lwen pase fwontyè Ayiti, gras ak jefò militan angaje tankou Charlot JOCELYN, yon sitwayen ayisyen ki soti nan vil Pòmago, nan Nò istorik Ayiti. Depi kèk tan, Pwofesè Charlot JOCELYN, yon Ayisyen pasyone de edikasyon, idantite ak kilti ayisyen an, ap anseye kreyòl ayisyen nan Universidad Católica Tecnológica de Barahona (UCATEBA), yon enstitisyon siperyè ki chita nan sid Repiblik Dominikèn. Men sa ki fè inisyativ sa depase yon senp kou lang : se paske se pa sèlman pale ak ekri kreyòl pwofesè Charlot ap anseye, men pwofesè a ap louvri lespri elèv dominiken yo sou literati ayisyèn nan tou, sou kreyatè nou yo, sou lespri kreyatif pèp ayisyen an. Nan klas li yo, elèv yo ap dekouvri otè kreyòl, powèt ak ekriven ki mete kreyòl la nan mitan refleksyon yo sou sosyete, memwa ak kilti ayisyen an. Se yon bèl pon ki konstwi ant de pèp ki, malgre istwa difisil yo, gen anpil bagay yo ka pataje sou plan imanitè, sosyal ak kiltirèl. Sa fè nou sonje pwojè « Zile a / La Isla », an 2017, yon inisyativ literè ki te mete 40 powèt ayisyen ak dominiken ansanm nan yon liv kolektif yo te ekri an kreyòl ak an espanyòl. Zanmi nou, Iléus PAPILLON se yonn nan otè zèv sila. Liv sa te eseye trase yon lòt lyen ki pa fèt ak wòch ni fil babele, men ak mo, imajinasyon, lespri ak espwa. Jodi a, se twa pwofesè ki mete men pou bay kou sa yo nan UCATEBA: – Charlot JOCELYN, – Pè Edvard JEUDY, – Pè Nico SAINT-LOUIS, twa Ayisyen angaje k ap pote flanm kreyòl la vivan nan peyi vwazen an. Se pa ti jefò. Se pa ti jès. Se yon jefò istorik, kiltirèl ki merite tout respè ak ankourajman. Se pou sa n ap di Pwofesè Charlot JOCELYN, atchaba! Iléus PAPILLON Ekriven | Kreyolis Prezantatè emisyon N AP LI Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Iléus PAPILLON Prezidan Salon du Livre et des Arts du Grand Nord d'Haïti Se yon bon nouvèl pou tout kreyolis, kreyatè, militan lang ak kilti ayisyen an, epi pou tout moun ki kwè nan valè lang kreyòl la kòm zouti lespwa ak lyen sosyal. Lang kreyòl la, ki se senbòl idantite pèp ayisyen an, kontinye", "domain": "rezonodwes.com", "date": "2025-11-07 19:22:55", "url": "https://rezonodwes.com/?p=363755", "image_url": null}
{"title": "Raoul Gérard : Aba KPT tout plim tout plimay - Rezo Nòdwès", "text": "ABA KPT TOUT PLIM TOUT PLIMAY Konsèy Prezidansyèl Tranzisyon an (KPT), senkyèm vèsyon pouvwa PHTK a, agrave mizè ak dezolasyon mas pèp ayisyen an menm jan ak vèsyon Michel Joseph Martelly, Jovenel Moise, Ariel Henri, ak Gary Conille yo. Chak nan fason pa yo mennen klas popilè yo nan yon kalamite ekstrèm san parèy. Nan jounen jodi a, plis pase mwatye popilasyon an riske mouri grangou, plis pase yon milyon moun ap manje mizè nan kan refijye apre gang fin kraze kay yo, vyole pitit yo, boule katye yo epi vòlè byen yo. Anfèt boujwa yo, grandon yo, politisyen yo, popilis-opòtinis yo nan alyans, ak kòkòday ansanm. Y ap pwofite nan peze souse klas popilè yo pandan yo pa gen solilsyon pou kriz k ap depafini Ayiti. Yo konplis nan mete peyi a sou titèl peyi kolon enperyalis yo. Apre anbasad meriken, kanada ak OEA te fin enpoze Sweet Mickey, alyas bandi legal, nan tèt peyi a ak kolaborasyon klas dominan reyaksyonè ayisyen yo nan lane 2011, se finansman gang, krim finansye (pa ekzanp, vòl lajan petrokaribe a) ki te pwogram gouvènman PHTK yo pandan yo t ap kontinye aplike remèd chwal politik ekonomik neyoliberal enperyalis yo ki lakòz fayit total peyi a. Nou konnen plan neyoliberal la te gen ladann privatizasyon tout antrepriz, konpayi, ak endistri leta yo, koupe tout sèvis leta pou popilasyon an e lage yo nan men ONG, mete kanpe zòn franch ak faktori soutretans pou salè mizè, salè pwatrinè, elatriye. Jovenel Moise ak Ariel Henri te kontinye menm politik malouk sa a pandan yo te kontinye kraze ekonomi peyi an, soutni yon ekonomi kriminèl kont enterè klas popilè yo. Nan sans sa a, pou te bloke tout mobilizasyon popilè, pouvwa a te bay gang yo kat blanch pou fè masak ak koupe rache toupatou. Konsèy Prezidansyèl Tranzisyon an (KPT) pa chanje politik ganstè a malgre li gen ladan anpil moun ki te ann opozisyon a ansyen vèsyon pouvwa PHTK, tèt kale yo. Yo te toujou menm moun yo, menm plim, menm plimay ak menm oryantasyon politik ak ideyolojik, kidonk menm reyaksyonè anti pèp yo (tankou Pèp la konn di, opozisyon tradisyonèl ak gouvènman ayisyen yo se de bò menm meday la). Jis jounen jodi a yo kontinye pèmèt gang yo ranfòse kapasite yo, pran nouvo teritwa malgre yap klewonnen, fè pwopagann toupatou yap goumen kont gang. Sa ki nouvo nan senkyèm vèsyon pouvwa PHTK a, kidonk Konsèy Prezisansyèl Tranzisyon an (KPT a), se kouman neyodivalyeris PHTK antann yo ak Lavalasyen tout plimay pou mennen politik antipopilè ak anti nasyonal ki chita sou krim finansye, tetelang ak gang epi kenbe peyi a ajenou devan tout reprezantan enperyalis yo ak peyi souflantyou enperyalis. Antant politik reyaksyonè, malfektè sa a fèt nan yon moman kote plis pase yon milyon migran ayisyen anba pèsekisyon politik rasis gouvènman meriken ak dominiken. Reyaksyonè yo nan leta ayisyen an pa janm konsène pou Ayisyen ki nan move sitiyasyon sa yo. Yo pa gen okenn plan pou rezoud pwoblèm lan. Devan dram klas popilè ayisyen yo, Ayiti Koupe Fache ap denonse yon fwa ankò boujwa ayisyen yo ak kowalisyon politisyen reyaksyonè, sankoutcha k ap aplike ajanda politik sa a ki chita sou ranfòse gang, fè richès nan vann zàm, vann minisyon, vòl kès leta ak trezò piblik la, vann ògàn pitit pèp la pandan yo ap tante konsolide tèt yo nan pouvwa a nan monte pwojè bidon nouvo konstitisyon, referandòm chanpwèl ak eleksyon malatchong, fo mamit. Jounen jodi a, anfas fayit total KPT a ansanm ak primati a, gen plizyè pwojè k ap negosye anba direksyon enperyalis yo. Menm si yo pa gen solisyon fas a kriz lan, y ap chèche yon nouvo konpwomi pou pwolonje sistèm peze souse a. Kit se Jij Kou Kasasyon, kit se yon nouvo modèl KPT, kit se konpwomi ak gang yo, kit se titèl anba klas reyaksyonè ak leta dominiken yo, tout pwojè sa yo se aspirin pou kansè. Ayiti Koupe Fache ap sipotè inisyativ kap fèt pou demaske, mete kowalisyon politisyen boujwa sa yo toutouni, epi ankouraje klas popilè yo pran chimen batay pou òganize lit otonòm ak òganizasyon otonòm Kan Pèp la ak travayè kòm potomitan pou ranvèse Leta boujwa grandon ganstè a. Mete nouvo baz pou konstwi yon Leta demokratik popilè tou nèf san fòs kote ak travayè kòm potomitan. ABA KPT TOUT PLIM TOUT PLIMAY! ABA TOUT SOLISYON ANTI PÈP! VIV LIT OTONÒM KLAS POPILÈ YO POU YON LETA DEMOKRATIK POPILÈ AK TRAVAYÈ KÒM POTOMITAN! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "ABA KPT TOUT PLIM TOUT PLIMAY Konsèy Prezidansyèl Tranzisyon an (KPT), senkyèm vèsyon pouvwa PHTK a, agrave mizè ak dezolasyon mas pèp ayisyen an menm jan ak vèsyon Michel Joseph Martelly, Jovenel Moise, Ariel Henri, ak Gary Conille yo. Chak nan fason pa yo mennen klas popilè yo nan yon kalamite ekstrèm san parèy. Nan", "domain": "rezonodwes.com", "date": "2025-11-07 19:22:56", "url": "https://rezonodwes.com/?p=362075", "image_url": null}
{"title": "Dr Duckenson Lorthé Blema : «Mach pou Desten an, pa m, pa nou tout!» - Rezo Nòdwès", "text": " Se yon vwayaj pèsonèl men ki kolektif tou, nan inyon, pataj, ak lapè, pou transfòmasyon ak devlopman Ayiti, epi pou pwogrè pèp li a. Lè m fè yon ti bak nan refleksyon ak gwo doulè mwen yo pou mwen konprann epi depase trajedi sanglan ki te pase desanm 2024 la, pandan m te Minis Sante e nou t ap pare pou relouvri Lopital Inivèsite Leta Ayiti (HUEH),   Vizyon sa a pou transfòme Ayiti nou an sou baz yon desten ki ka reyèl, pa sispann boulvèse lespri mwen. M pa sispann panse ni espere nou tout ka kwè ak fèmte reyalite nou ap viv jodi a — ki se yon aberasyon nan listwa nou , pa  defini nou kòm pèp, epi li pa dwe, nan okenn fason, fè nou pèdi wout nou sou chimen destine nou. Yon destine kote nou se yon pèp fyè, kè kontan, pezib, nan sekirite, edike, ak an sante, k ap viv nan yon peyi ki gen cham, ki ap devlope akoz yon anviwònman sosyal ak ekonomik ki estab e ki bay lespwa. Lè m te aksepte dirije MSPP, mwen te gen yon konviksyon solid m te kapab fè diferans lan, repare imaj ministè a ki te febli, epi pote chanjman pozitif ak dirab pou amelyore disponibilite, aksè, ak itilizasyon bon jan kalite sèvis sante nan benefis kominote a. Mwen te detèmine pou m mete fen nan move pratik ki ap detwi sektè a, defye sa yo ki panse yo pa ka manyen yo, atake dosye sansib tankou anplwaye ki pa janm prezan, lopital ki fèmen, direktè ki pa efikas, mank pèsonèl ki responsab. Mwen te vle mete fòs nou ansanm, mobilize resous nou ak patnè nou yo sou yon vizyon klè, k ap priyorize enterè kominote a anfen. Mwen te kwè, e mwen toujou kwè, pi gwo defi nou pou devlopman Ayiti se pa mank resous, jan anpil moun renmen repete l pou jistifye tèt yo, men pito mank vizyon, lanmou pou peyi a, kouraj, konpasyon pou frè ak sè nou yo ki ap viv nan lamizè, mank detèminasyon pou fè diferans, ak mank lidèchip ki klè. Chans pou nou, anpil zanmi, kolaboratè, ak patnè te kwè chanjman sa yo posib, e yo te mete tèt ansanm ak Ministè a pou apiye l e avanse. Se konsa, malgre mank kolaborasyon nan kèk sektè ki konsène dirèkteman, ak anpil obstak nou te rankontre, nou te rive lanse kèk gwo chanjman malgre tout risk ki te genyen. Nou te relouvri matènite Isaïe Jeanty (Chancerelles), ki sèvi anpil fanm ak tibebe nan yon zòn ki an danje e anpil moun te deja bay li kòm yon ka pèdi. Epi, 24 desanm, jou lavèy Nwèl, nou te sou wout relouvri Lopital Jeneral — pi gwo lopital peyi a — ki, malgre li tou pre Palè Nasyonal la, te toujou fèmen depi plis pase yon lane, sa ki te anpeche tout yon popilasyon jwenn laswenyay esansyèl san okenn lòt rekou. Sa se te yon absidite ak yon wont pou nou tout ki ap travay nan sante! Inogirasyon sa, ki te dwe make yon vèy Nwèl kè kontan, yon tounan pozitif ak senbolik, te fini nan trajedi lè nèg ame yo te kanpe sa ak gwo kout zam e sa te lakoz lanmò de jounalis ak yon polisye ki t ap fè travay yo. Ak foug mwen kòm yon jèn doktè, ak pasyon mwen pou peyi m ak pèp mwen, petèt mwen te twò prese, twò enpasyan, e pou kèk moun, mwen te vin deranjan ak enkontwolab. Kidonk, yo te oblije asasinen mwen moralman, menase m, e finalman mete m sou kote. Jou 24 desanm sa a pa t sèlman yon jou kote nou rate relouvèti yon lopital oswa yon rèv ki kanpe bridsoukou. Li pa t non plis — jan kèk  moun te swete l — destriksyon yon moun ki te sakrifye tout bagay, men pito li te konfime enkonsekans nou yo, jalouzi nou, pwoblèm nou yo, sistèm nou ki pa fonksyone, e echèk kolektif nou pou soutni yon pèp ki pa gen anpil, men ki merite tèlman anpil. Jou 24 desanm sa a, lavèy nwèl sa, pou mwen, se te plis pase tout lòt bagay, konfimasyon valè m, konviksyon m, ak lafwa m ki rete fèm nan peyi sa a. Si sa pa t ase, li te fè m vin pi detèmine pou m kontinye sèvi Ayiti ak pèp la, epi mache ak jèn yo sou chimen kolektif sa a pou nou chèche idantite nou ki pèdi ak destine ki fèt pou nou an. M deside pou m pa dekouraje, pou m pa abandone, epi pi enpòtan, pou m pa janm, menm yon moman, kwè tout bagay fini oubyen anyen pa posib. Non! M kontinye kwè nan jenès sa a, nan kapasite l, e nan destine l, ki tèlman gen lespwa. Mwen kwè pèp sa a ap leve, ap mete Ayiti sou ray devlopman, Ayiti ap leve, ap viv, epi l ap briye. M ap kontinye jwe wòl pa m nan, m ap kontinye angaje m nan mach sa a, menm si m konnen li ap difisil, tris, e fatigan pafwa. Men, jan lòt la di l… N ap gen viktwa ! Wi, Nou kapab! Se pou sa, mwen envite nou, jenès Ayiti, leve kanpe! Rantre nan batay la ak mwen, ak tout lòt ki kwè toujou. Pa rete kòm senp espektatè ki pa ka fè anyen. Vin jwe wòl nou kòm aktè konnen risk yo la, angaje nou, epi deside mete men. Ansanm, nou ka konbat move tradisyon sa yo, e fè diferans lan. Angaje fanmi nou, zanmi nou, pwofesè nou, rankontre anba pye Zanmann yo, nan lakou yo, nan katye yo, epi pale sou tout sijè sosyal, ekonomik, politik ak sekirite ki konsène nou. Brase lide, respekte lide chak moun, aprann youn nan men lòt, mete tèt nou an kesyon. Pa chwazi wout ki pi fasil la! Pèfeksyon pa objektif la, aksyon se objektif la. Se sa n ap chèche ak imilite, pou nou ka chanje lè nou fè erè oswa pran move wout. Chache pataje enèji nou, pasyon nou pou Ayiti, refleksyon nou yo ak dirijan nou yo, sosyete sivil la, patnè entènasyonal yo, donatè yo… Fè yo pran responsabilite yo, fòse yo reponn ak devwa yo! Patisipe nan tout deba, paske, anvan tout bagay, se nou, se peyi nou, se lavni nou!!! Pran l an men ! Pa kite zòt panse pou ou, fè pou ou, li pap nan enterè w ! Konte sou mwen, mwen la pou sipòte nou, ankouraje nou, e menm, mache ansanm ak nou! “Mach pou desten an” se yon vwayaj pèsonèl ak kolektif, yon wout pou transfòmasyon ak pwogrè pèp Ayisyen an. Mwen kwè ladan l ak tout kè m… M se yon moun ki gen lafwa, e m santi m espesyal nan plan Bondye. Mwen kwè chak moun gen yon apèl, chak nasyon, menm lè li blese, ka releve. Sonje pwofèt Jeremi, li te defini lavi li daprè laj li, ak sitiyasyon politik peyi l. Men, Seyè a te ba li de gwo revelasyon: 1. Li di l malgre li te jèn, sa pa t chanje plan Bondye te trase pou lavi li. 2. Seyè a te ba li yon vizyon ekstraòdinè: «Seyè a di m: Jeremi, kisa w wè? Mwen reponn: Mwen wè yon branch Zanmann.» (Jeremi 1:11) Pye Zanmann sa se premye pyebwa ki fleri lè prentan rive. Apre yon sezon fredi di kote nèj te rache tout bagay, tout te sanble mouri. Men, yon tij Zanmann leve, se te siy ki montre gen lavi toujou. Nèj la, kèlkeswa jan li pwès, pa ka anile plan Bondye sou lavi w. Plan sa a siyen, sele pou letènite. « Lòt Ayiti a pa lwen ». Nou se yon pèp beni. Mwen wè Ayiti tou nèf sa. Mwen reve li, mwen prepare li, epi m ap tann li ak lafwa. Yon Ayiti ki kanpe, ini, diy, k ap taye banda. Yon Ayiti k ap siprann mond lan nan jan li leve tèt li, ak kalm li, ak entèlijans kolektif li, ak kreyativite li, ak bèlte li. Yon Ayiti kote timoun ap aprann san danje, jwenn swen jan sa dwe fèt, travay ak espwa, epi viv ak fyète. Yon Ayiti kote jistis pa yon privilèj, men yon baz. Yon Ayiti kote lapè pa eksepsyon, men règ la. Men, rèv sa pap reyalize nan solitid. Li ap konstwi nan inyon, paske fòs se nan linyon. Se sèl yon nasyon ini ki ka geri anba efè blese pase l yo. Inyon sa a kòmanse ak jès senp: koute lòt la, respekte diyite li, sispann rayi, chwazi fè efò, bati ansanm. Linyon sa ap ranfòse nan mitan fanmi yo, nan lekòl, nan katye, nan enstitisyon. Li konstwi nan volonte met tèt ansanm pou n chanje, rebati, geri. Ayiti pa kondane pou l echwe. Li la pou etone mond lan. Mond lan ap gade nou, pafwa ak pitye, souvan ak dout. Men, ap gen yon jou kote menm mond sa a ap di ak admirasyon: “Pèp sa leve kanpe. Pèp sa bati. Pèp sa gen viktwa.” Jou sa a ap rive si, e sèlman si, nou kanpe ansanm. Wi, leve kanpe! Pote kwa w, men kontinye mache! Pote blese w, men geri yo. Pa dakò viv ajenou, pa lage tè nou, kilti nou, lafwa nou. Lòt Ayiti a pa lwen. Li pa yon blòf. Se yon promès. Se pou nou pran l ak lafwa, kouraj, ak lanmou. Nou se yon pèp beni. E benediksyon yo pa fèt pou gaspiye, men pou byen jere, epi pou pataje yo. LACH PA EKRI ISTWA… Se sèlman brav ki gen kouraj sa! E mwen, m chwazi rete nan mitan sila yo ki kontinye kwè, ki kontinye oze, ki kontinye mache. Dr Duckenson Lorthé BLEMA Ansyen Minis Sante Piblik ak Popilasyon (MSPP) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Se yon vwayaj pèsonèl men ki kolektif tou, nan inyon, pataj, ak lapè, pou transfòmasyon ak devlopman Ayiti, epi pou pwogrè pèp li a. Lè m fè yon ti bak nan refleksyon ak gwo doulè mwen yo pou mwen konprann epi depase trajedi sanglan ki te pase desanm 2024 la, pandan m te Minis Sante", "domain": "rezonodwes.com", "date": "2025-11-07 19:22:58", "url": "https://rezonodwes.com/?p=361888", "image_url": null}
{"title": "Bandi nan koze mizik la : fòk sa chanje toupatou - Rezo Nòdwès", "text": "Si bann kalte privilejye sa yo k ap plede fè ti kriye konsa te konn separe vre, depi lontan peyi nou an t ap gentan lwen nan zafè viv ansanm, tèt kole pou n vanse pou pi douvan, sitou pou sila yo k ap bat dlo pou fè bè depi dikdantan. Se kou bagay la pa bon pou yo, y ap vin plenyen. Epi yo toujou ap parèt tèt yo kòm pitit pèp la. Alòske se pa vre. Mantò wi! Li lè li tan pou jan de moun sa yo pa pran veritab pitit pèp la pou nèg sòt. Tout moun konnen se paske bagay la malouk malouk nan peyi a ki fè yo tout ki t ap kraze peyi a sou pouvwa yo a blije kouri kite Pòtoprens, tè manman yo ak papa yo, kote yo t ap fè e defè, pandan malere ap pase tray anba grangou kloròks. Jodi a bwa a mare pou yo, yo kwè yo kab vin blofe moun! Sèl yon bann ti sèvèl, ti tèt pete, ti sousou, ti restavèk, ki pou desann figi yo devan yo. Moun ki kab kenbe eskanp figi yo pa p janm chita sou diyite yo pou aksepte yon bann ti-leve-tou-jwenn vin fè ti kriye pou yo pran pitye pou yo. Yon nèg ki pa pè deklare li deploge kouwan yon lòt dyaz ki pwal jwe aprè dyaz pa l la fin depoze nan yon bal, moun konsa pa pote lòt non: bandi! Vye zak konsa se zak bandi! Andedan moun k ap fè koze mizik ayisyen yo ta sanble chaje bandi. Fwa sa a, youn nan bandi sa yo parèt tout tèt li, e li montre l fyè nan awogans li. Se kat didantite jan de ti privilejye sa yo menm wi, awogans se bagay ki andedan sèvo yo, se youn nan vye bagay yo aprann kote yo leve depi yo ti katkat, kote y ap fè ti malere ak ti malerèz pase mizè pou senk kòb. Se vre, koze koulè po a, se yon gwo koze ki mande anpil atansyon, lè n vle manyen l. Men, tout moun ki gen tèt ap konprann aklè depi koumansman listwa peyi d Ayiti, kalte moun sa yo toujou kwè yo siperyè tout nèg ki pa sot nan menm moul ak yo. Epi yo jwenn yon bann ti pantan, yon bann ti soufri ki toujou ap fè yo konprann sou zile a se yo ki mèt e seyè. Yo toujou vle montre peyi a rele yo chèmèt chèmetrès. Menm lè yo « pa konn a nan fèy malanga », yo toujou kwè yo anlè tout moun, sitou anlè pitit pèp la ki pa janm sispann debwouye yo kou mèt Janjak pou rive fè yon jan pou wòch nan dlo yo konn doulè wòch nan solèy tout bon vre. Nou pa p pi long non. N ap fini pou n di li lè li tan pou n denonse jan de awogans sa yo yon kalte moun nan peyi a, tout koulè se vre, men sitou sila yo ki kwè yo kab fè sa yo vle, jan yo vle, lè yo vle, san yo pa kondane yo pou sa. Li lè li tan pou n di ase ! Bagay yo pa kontinye konsa jan yo prale la ! Yon mizisyen pa gen dwa deploge, dekonekte yon dyaz rival, pou kraze bal li, nan fè gwo gòj an plis. Koze pa vle jwe anvan an pa pèmèt kalte vye zak bandi sa yo fèt nan boul figi nou la konsa, epi pou n kanpe ap gade l san n pa di anyen. Nou dwe rele chalbari dèyè bandi sa yo, fè yo pran men yo, pou yo jwenn respè nan men piblik la ki vle pran ti plezi l san kase tèt. Revandikasyon yo, diskisyon yo, batay la dwe fèt pwòp, san fòs kote ! San zak bandi ki montre nou aklè jan de vakabon mizisyen sa yo pa pè anyen depi se koze lajan k ap pale ! Si jan de awogans bann ti privilejye sa rive fèt san pèsonn pa di anyen, avèk yon bann tisousou k ap kore yo nan betiz yo a, se paske yo konnen y ap toujou gen enpinite nan milye kiltirèl tankou nan sosyete nou an. Tankou sa fèt depi koumansman listwa peyi nou. Se sa k fè yo ka fè l san kè sote, epi vin jwe bal nan figi moun kòm nèg de byen, nèg gwo fanmi mizisyen, nèg pitit pèp. Mannigèt ! Li lè li tan pou sa sispann! Wi, fòk sa chanje! Peter James-Harrisson Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Si bann kalte privilejye sa yo k ap plede fè ti kriye konsa te konn separe vre, depi lontan peyi nou an t ap gentan lwen nan zafè viv ansanm, tèt kole pou n vanse pou pi douvan, sitou pou sila yo k ap bat dlo pou fè bè depi dikdantan. Se kou bagay la", "domain": "rezonodwes.com", "date": "2025-11-07 19:22:59", "url": "https://rezonodwes.com/?p=361031", "image_url": null}
{"title": "Yon lane apre, chèf misyon Kenyan-an an Ayiti lanse yon apèl kont mank sòlda, lajan ak ekipman - Rezo Nòdwès", "text": "Yon ane apre premye sòlda yo te debake, kòmandan misyon sekirite Nasyonzini sipòte ann Ayiti lanse yon avètisman sou mank grav nan mwayen: twòp twou vid nan efèktif, resous finansye ak lojistik pou konbat gang ame yo. Premye kontenjan polisye keni an te rive nan mwa jen ane pase a, plis pase yon ane edmi apre gouvènman ayisyen an te lanse yon apèl ijans bay kominote entènasyonal la. « Kòm yon nouvo modèl ki depann de kontribisyon volontè, misyon an ap konfwonte plizyè defi – finansman limite, mank pèsonèl, ak difikilte lojistik – ki bezwen rezoud pou misyon an kapab reyalize objektif li yo nan delè ki fikse a », se deklarasyon Godfrey Otunge, kòmandan Misyon Multinasyonal Sipò Sekirite a (MSS), pandan yon konferans pou laprès nan Pòtoprens. Malgre objektif ofisyèl ONU a te fikse a 2 500 moun pou sipòte Polis Nasyonal Ayiti, mwens pase mwatye efèktif sa a aktyèlman sou tèren an. Plis pase 3 000 sòlda te pwomèt nan angajman inisyal yo. Nan yon nòt li voye bay Konsèy Sekirite Nasyonzini semèn pase a, prezidan keni a, William Ruto, te rapòte ke 991 sòlda sou tèren an jodi a – majorite se Keni, men gen ladan tou 150 sòlda Gwatemala, 78 El Salvador, 23 Jamayik, 6 Bahamas, ak 2 Belize. Li ajoute ke gen anpil lòt sòlda ki ret tann, paske kontra lojistik ki egziste yo pa pèmèt jere yo sou plas. « MSS la ap opere anba nivo ekipman ak sipò operasyonèl ki nesesè pou li fonksyone efikasman », se sa Ruto mete aksan sou. « Nivo ekipman aktyèl la pa menm rive a 30% sa ki te prevwa. » Malgre limit sa yo, Otunge fè konnen jedi ke MSS la rive mete sou pye de baz estratejik enpòtan nan depatman Latibonit, ki se zòn andeyò kapital la kote vyolans gang yo frape pi rèd. Otorite ayisyen yo kontinye mande pou misyon MSS la transfòme an yon veritab misyon lapè anba bann drapo Nasyonzini, ki ta pèmèt plis mwayen ak resous, men dosye sa a bloke nan Konsèy Sekirite a, sitou akoz opozisyon Lafwasi ak Lachin. Vyolans gang yo deja fè plis pase 1,3 milyon moun kite kay yo, agrave grangou ak ensekirite, akòz fèmti lopital, paralis ekonomik, enstitisyon jistis ak gouvènman ki pa fonksyone. Gen anviwon 580 000 moun ki te deja deplase anvan premye sòlda MSS yo te rive. MSS Marks First Anniversary in Haiti – Thursday, June 26, 2025 Today, Thursday, June 26, 2025, the Multinational Security Support (MSS) Mission marked its first anniversary in Haiti. The event was attended by key stakeholders, including: His Excellency Fritz Alphonse Jean,… pic.twitter.com/w5hIeY0gaV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Yon ane apre premye sòlda yo te debake, kòmandan misyon sekirite Nasyonzini sipòte ann Ayiti lanse yon avètisman sou mank grav nan mwayen: twòp twou vid nan efèktif, resous finansye ak lojistik pou konbat gang ame yo. Premye kontenjan polisye keni an te rive nan mwa jen ane pase a, plis pase yon ane edmi", "domain": "rezonodwes.com", "date": "2025-11-07 19:23:01", "url": "https://rezonodwes.com/?p=360398", "image_url": null}
{"title": "Ayiti koupe fache : Kwonik #29 | Deklarasyon Batay Ouvriye - Rezo Nòdwès", "text": "AYITI KOUPE FACHE : KWONIK #29 Deklarasyon Batay Ouvriye Premye Me 2025  PREMYE ME, se Jou Komemorasyon Lit Travayè nan lemond. Se yon joutout travayè ki anba dominasyon ak esplwatasyon sistèm peze souse kapitalis la òganizè aktivite oswa mennen de aksyon pou yo denonse tout kalite enjistis sosyal y ap sibi, esprime tout revandikasyon yo genyen epi wè ki lit pou yo mennen pou sòti anba move sitiyasyon y ap fè fas jodiya. PREMYE ME 2025 la mete nou anfas yon kokenn latwoublay ki se ENKYETID ak ENSÈTITID akòz kriz estriktirèl sistèm kapitalis mondyalla ladanl ki pote yon van lagè ak tansyon jeyopolitik epi gwo kriz politikpeyi nou Ayiti ap fè fas a yon leta ki pa menm ka bay sekirite ak defannsouverènte peyi a. Gen enkyetid ak ensètid sou jan lemond antye boulvèse ak gwo goumen ki genyen ant peyi enperyalis yo pou youn gen ejemoni a. Kidonk, pou younka ekzèse dominasyon li nan gen kontwol politik, militè, ekonomik akideyolojik sou lòt peyi. Lè n konsidere kòman gouvènman ameriken an ap pran mezi tankou pou monte tarif ladwan diset wotè sou divès peyi ki nanrelasyon komèsyal ak li oswa li pran desizyon pou mete men sou richèsnatirèl lòt peyi pandan l ap krache sou souverènte ak otodetèminasyon pèpyo genyen nan objektif pou mete yo anba bòt enperyalis meriken yo. Tout inisyativ sa yo mete nou nan wout yon lagè ant gwo pyisans enperyalis yok ap gen gwo konsekans sou tout pèp sou latè. Kanta pou peyi nou Ayiti, n ap viv yon gwo kriz k ap detwi lavi nou kòmpèp, kòm nasyon. Sitiyasyon ekonomik nou ap fin dekrenmen. Chak jounou leve, se nan gwo fè nwa nou ye pou nou jwenn yon travay k ap pèmètnou manje, okipe tèt nou ak fanmi nou nan yon kontèks kote bandikriminèl ap simen laterè kote yo prèske fin gen kontwol peyi a. Sa semenmsi gen de pòch REZISTANS k ap goumen kont yo. Fòs lapolis aklame montre yo pi fò nan kraze mobilizasyon mas popilè yo k ap mandesekirite ak lavi ke kwape bandi teworis yo. Se nan gwo kalite ENKYETID ak ENSETITID nou ye nan peyi nou Ayiti. Bò pa ouvriye nan sektè tekstil la, se gwo ENKYETID ak ENSETITID tousou si l ap kontinye ekziste pou bay jenn fanm ak gason travay pou yo ka kenbe. Renouvèlman Lwa Hope la pako klè pandan dat ekspirasyon li se mwa septanm 2025 la. Nan izin yo, se rediksyon pèsonèl, sispansyontanporè repete apre divès izin fèmen pòt yo. Tou sa mete nou nan yonenstabilite ekonomik tèt chaje. Sa fè plis ke 3 lane salè nou … Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AYITI KOUPE FACHE: KWONIK #29 Deklarasyon Batay Ouvriye Premye Me 2025 PREMYE ME, se Jou Komemorasyon Lit Travayè nan lemond. Se yon joutout travayè ki anba dominasyon ak esplwatasyon sistèm peze souse kapitalis la òganizè aktivite oswa mennen de aksyon pou yo denonse tout kalite enjistis sosyal y ap sibi, esprime tout revandikasyon yo genyen epi wè ki lit", "domain": "rezonodwes.com", "date": "2025-11-07 19:23:02", "url": "https://rezonodwes.com/?p=359549", "image_url": null}
{"title": "CNN – Trump mande kèk nan kolaboratè li yo eske yo panse « jan Elon Musk ap aji a ta gen rapò ak dwòg yo di lap pran », dapre yon sous - Rezo Nòdwès", "text": "CNN Trump poze kesyon sou si konpòtman Musk gen rapò ak dwòg Dapre sa CNN rapòte, Prezidan Donald Trump ta mande kèk nan konseye li yo si yo panse konpòtman Elon Musk pandan 48 dènye èdtan yo ta ka gen rapò ak itilizasyon dwòg, sitou apre kèk deklarasyon ofansif milyadè teknoloji a lanse kont li. Menm si li fè konprann piblikman li pa bay sa enpòtans, an prive li t ap chèche konprann ki sa ki dèyè atak sa yo. Nan yon apèl kout ak jounalis Dana Bash nan CNN, Trump deklare li “pa menm ap panse ak Elon” epi li pa gen plan pou l pale avè l pou kounye a. Sepandan, li pa elimine posiblite pou l revize oswa anile kèk kontra gouvènman an genyen ak konpayi Musk yo. “ Etazini ka siviv san prèske nenpòt moun – eksepte mwen ,” Trump deklare sou avyon Air Force One, anplis li fè konnen li t ap fè blag. Malgre li mande sou itilizasyon dwòg Musk an prive, Trump refize fè okenn deklarasyon sou sa an piblik, li di: “M pa vle pale sou sa… M pa konn ki sa k ap pase.” New York Times te deja rapòte ke Musk ta ap itilize ketamin souvan, pafwa chak jou, e li konn melanje li ak lòt sibstans, selon moun ki abitye ak sitiyasyon an. Musk te deja di nan yon entèvyou ak Don Lemon li konn pran “yon ti dòz” ketamin pou regle move santiman, ak preskripsyon medikal. Men li pa t reponn akizasyon New York Times yo dirèkteman. CNN kontakte reprezantan Elon Musk pou fè limyè sou dosye a, men pa jwenn okenn repons pou kounye a. Pandan se tan, direktè adjwen Mezon Blanch lan, Stephen Miller, ki gen madanm li ki kite gouvènman an pou l al travay pou Musk, fè konnen li pa gen okenn enkyetid sou sa New York Times te revele. Trump asks aides if they think Musk’s behavior could be related to alleged drug use, source says Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "CNN Trump poze kesyon sou si konpòtman Musk gen rapò ak dwòg Dapre sa CNN rapòte, Prezidan Donald Trump ta mande kèk nan konseye li yo si yo panse konpòtman Elon Musk pandan 48 dènye èdtan yo ta ka gen rapò ak itilizasyon dwòg, sitou apre kèk deklarasyon ofansif milyadè teknoloji a lanse kont li.", "domain": "rezonodwes.com", "date": "2025-11-07 19:23:03", "url": "https://rezonodwes.com/?p=358979", "image_url": null}
{"title": "Ti batbouch ak Frérot Pierre, Gran pri woman Emile Célestin Mégie nan Akademi Kreyòl Ayisyen - Rezo Nòdwès", "text": "Fréro Pierre fèt Marigo, komin nan sidès peyi Ayiti. Li se desinatè, atispent, gitaris, powèt, ekriven, senaris ak reyalizatè fim. An 2023, li soti loreya Gran Pri woman Emile Celestin Megie nan Akademi Kreyòl Ayisyen avèk maniskri « Lakou delivrans ». Rezo Nòdwès pote pou ou yon echanj fètefouni ak Fréro k ap viv nan peyi Senegal depi kèwk lane. Rezo Nòdwès – RN: Ou dekwoche premye edisyon « Gran pri woman Emile Célestin Mégie » pou maniskri « Lakou Delivrans ». Pale nou de premye reyaksyon w, santiman w lè nouvèl la rive jwenn ou. Fréro Pierre – FP: Se nan ayewopò Abidjan mwen te ye, lè m resevwa imèl Akademi Kreyòl Ayisyen voye ban mwen pou anonse mwen nouvèl la. Mwen pa t ka lese sòti tout emosyon ki t ap bouyi anndan m. Se te jwa ak fyète. Mwen te achte yon byè pou m fete sa. Fyète a se sitou paske mwen se premye gayan Pri sa a ki pote non Emile Célestin Mégie, ki li menm se moun Marigo menm jan avèk mwen. Mwen panse ak Emile kontan kote li ye a. Mwen te pibliye yon rekèy powèm kreyòl ak fransè : EPITAPHE POUR CEUX QUI N’EN ONT PAS EU, mwen te fè yon dedikas pou Emile ladan l. Yon epitaf ki pati konsa : « Pou Emile Célestin Mégie ki travèse san fè bri san fè kont Lanmou li pou Marigo te kont Se pa yon sekrè sa fè kont bri Woukoukou pou Mégie » Se pou m di kisa potorik gason sa a reprezante pou mwen. Se yon modèl. Pri sa a m genyen an, mwen ofri Togiram li ak tout Marigo. Se yon santiman devwa akonpli. RN: Daprè Akademisyen Michel – Ange Hyppolite ki se manm Komisyon kilti ak literati nan Akademi Kreyòl Ayisyen, « Lakou Delivrans » se yon woman ki chita sou « eritay vodoun zansèt yo kite pou nou an ». Kisa ou ka di nou plis sou woman sila a ? FP: Se yon istwa ki trete yon sijè ki rive souvan nan sosyete nou an, sitou nan fanmi ki gen grandèt yo ki te sèvitè vodoun. Se istwa yon jèn fi 17 lane, Nedje, lwa bitasyon l yo chwazi l kòm  manbo pou l jere yon lakou, LAKOU DELIVRANS, gran papa li t ap dirije anvan li te travèse vivan Nan Ginen. Menm Ogoun di chay la twò lou pou tchovi a. Simbi li menm di Nedje dwe obeyi. Si l ka jere renmen li ka jere lakou a. Woman an gen yon kote fantastik. Mwen mete lwa yo an sèn tankou nenpòt pèsonaj nan istwa a. Mwen mennen lektè a Nan Ginen pou asiste lwa yo nan reyinyon y ap fè antre yo pou chwazi jèn fi a, epi reyaksyon yo lè li pa dakò. Mwen fè anpil rechèch pou mwen ekri liv sa a. RN: Kòman ou defini tèt ou kòm ekriven? FP: M ap kite lektè yo ak kritik yo di sa yo panse de ekriven an. Sèl sa m ka di, mwen ekri sou plizyè sijè : politik, sosyal, kilti, lanmou, nan plizyè jan : pwezi, nouvèl, woman, chanson. Mwen ekri senaryo tou paske m se yon sineyas. Pa twò lontan, mwen pral reyalize yon fim ki abòde tèm anviwònman. Tit li se : … Yon fwa, Savann Dezole. Mwen sitou bay kilti a yon plas enpòtan nan zèv mwen yo. Kòm atis, mwen vle eksplwate tout richès kilti sa a etale gratis devan m nan. RN: Ki lòt pwojè ekriti ou genyen nan kouti nan lang kreyòl ayisyen an? FP: Pwojè ekriti an kreyòl ki nan kouti, se suit Lakou Delivrans la. Woman sa a ki genyen Pri a rakonte peryòd Inisyasyon Nedje. Se sa k fè tit li se Lakou Delivrans, Inisyasyon. Istwa a pral kontinye nan plizyè tòm. Mwen gen yon rekèy powèm lanmou, kreyòl ak fransè, ki prèt pou pibliye tou, men l ap oblije tann toujou. M ap konsantre m sou pwomosyon Lakou Delivrans. RN: Kijan yon moun kapab retire yon egzanplè « Lakou Delivrans »? FP: Lakou Delivrans deja disponib Etazini ak Kanada. Etazini se Fednel Aristide, Queens NY. Imèl : fednelaristide3@gmail.com . Colbert Nicolas, Brooklyn, NY. Imèl : grepa2010@yahoo.fr .Marlenne Encarnacion Valera, New jersey. Imèl : marlennevalera18@gmail.com . Nan Kanada, se Chantal Isme. Liv la pral disponib tou nan libreri KEPKAA ki, dimanch  22 jwen an, ansanm avèk Chantal, pral fè yon lansman ofisyèl nan Kanada. Adrès li se : 2000, boul. St-Joseph-Est, Porte B Montréal (Québec) H2H 1E4. Telefòn li se : 514 750-8800. Mwen pa vle bay nimewo patikilye yo. Men si yon moun bezwen liv la, ou ka ekri m tou, di m ki kote w ye, m ap fè suivi a. Nimewo WhatsApp mwen se : +221 77 147 5496. Imèl mwen se : freropierre@gmail.com . Pou Ayiti, mwen deja fè kontak avèk Agence Haïti Livres-Hebdo ki gen yon blòg HTLIVRES. Se yo ki pral distribiye li. Anivince Jean Baptiste anivincejeanbaptiste@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Fréro Pierre fèt Marigo, komin nan sidès peyi Ayiti. Li se desinatè, atispent, gitaris, powèt, ekriven, senaris ak reyalizatè fim. An 2023, li soti loreya Gran Pri woman Emile Celestin Megie nan Akademi Kreyòl Ayisyen avèk maniskri « Lakou delivrans ». Rezo Nòdwès pote pou ou yon echanj fètefouni ak Fréro k ap viv nan peyi Senegal", "domain": "rezonodwes.com", "date": "2025-11-07 19:23:05", "url": "https://rezonodwes.com/?p=358793", "image_url": null}
{"title": "« Drapo m nan – Bélo » : Yon chante pou repanse lavi ann Ayiti - Rezo Nòdwès", "text": "Mizik la byen rantre nan san nou. Li fè lavi nou koule bèl lè n ap tande l. Se transpòtasyon yon emosyon grandyoz, yon seri pawòl tounèf ki plen lavi. Se te nan lane 2017 plizyè chantè te rasanble sou direksyon atis Bélo pou yo pote chedèv sa a ki fè rapèl sou plas drapo ayisyen an nan tout listwa limanite. Se tout nanm nou ki vibre lè nou tande chak vwa, chak atis, nan yon refren k ap fè nou viv tout rèv yon peyi, tout yon senbòl, yon idantite, yon mak fabrik dantèl ki kole lavi nou pyès pa pyès tankou yon katedral limyè. Chante sila a, malgre dousè ki nan vwa atis yo, charye tout mak vyolans ak doulè nou trennen pandan anpil lane nan listwa nou. Pawòl ki nan chante sa a raple nou koneksyon nou genyen ak drapo ble e wouj la, ki se yon fòs, yon enèji, yon rasin ki tache idantite sa a byen fon anba po chak grenn Ayisyen k ap viv : « Drapo m se tankou cheve mwen Mèt ba l koulè mwen vle, vrè koulè l p ap chanje Ble e wouj la se fyète mwen Mèt fè sa w vle, l ap rete kole anba po mwen » Avèk anpil klas, anpil elegans, atis yo pote pawòl la pou fè nou sonje ble e wouj la se yon tras idantite, yon fyète ki tanpe anba po nou jis nan dènye bout lorizon. Si jounen jodi nou ta vle bliye degre lanmou nou dwe genyen pou drapo a, atis Bélo, nan premye kouplè chante a, raple nou : « Drapo m nan se koulè san n ki te koule pou libète Koulè pa m yo pat vle wè kòmkwa mwen te yon moun dane » Si nou fè yon ti pwomnad kè kontan nan kouplè sa a, n ap konprann nou dwe vin pi serye fas ak responsabilite nou genyen devan listwa, devan eritaj libète sa a ki se yon patrimwàn, yon souvni san bout nou pa dwe janm bliye. Avèk pawòl ki gen anpil fòs, atis Shishie limenm, nan pati pa l la, fè n sonje lit zansèt yo se te pou pwopoze lemonn yon lòt fòm byennèt, yon lòt fason pou repanse lavi chak grenn moun sou latè. Se te pou redefini lavi ki pa chita sou klas, ni mèt, ni esklav : « Drapo m nan reprezante chanjman listwa limanite S on bagay dwòl, ou ka wè l senp poutan l èkstrèman konplike » Pèp djougan, pèp Ayisyen, lè nou wè yon drapo Ayisyen nan peyi Lafrik, ann Ewòp, ann Azi, e jis lòt bò Loseyani, konnen li pa yon senp drapo dèyè manman. Li se chanjman listwa limanite ak lavi yon klas moun Loksidan te kondane pou viv nan lapenn ak chagren chak jou ki jou. Nan moman Ayiti ap travèse anpil move enpas, nan moman peyi a ap rekòlte kriz sou tout fòm, pawòl sa yo ki nan chante « Drapo m nan » te ka ede n sove lonè peyi n nan priz konsyans ak diyite, pandan n ap pran kòm modèl paj listwa zansèt yo te ekri pou tout limanite. {Darline Desca} « Drapo m se pa t fasil si w wè jodi a l egziste Se gran paran n ki te kanpe fas alepòk pi gwo lame » {Fatima} « Drapo m nan se li raple Lamerik ak monn antye Ayisyen yo pat asepte pou moun esklav okenn kote » {Geraldo} « Drapo m nan soti de pi bèl istwa ki janm egziste Istwa zansèt nou yo k te sakrifye yo pou n ka libere » {Shishie} « Se pa yon fab, se p on woman non plis, se pa yon kont de fe » {Fatima} « Se premye fwa sa te rive, se monn lan ki ta pral chanje » Si batay zansèt yo te chanje istwa tout yon monn, nou menm jenerasyon ki vini apre yo, nou dwe ranmase rèv sa a avèk anpil rekonesans. Se pou nou grandi nan panse nou, pou nou mete akote divizyon ak prejije ki vle fè n bliye dimansyon responsabilite nou genyen pou bati ak konsève patrimwàn istorik zansèt yo te ban nou ansanm ak fyète a : {Mandela} « Drapo m nan p ap ka konprann ke jodi a nou divize » {Wanito} « Deviz nou, Union fait la force, men malgre sa n gen prejije » {B.I.C} « Plizyè tribi ini fòs yo pou yo libere tout yon ras Poutan nou menm kòm desandan, nou separe tèt nou an klas » {Jean Jean Roosevelt} « Drapo sa ta dwe chanje si se eta sa n ap rete » {J. Perry} « Li pa gen sans pou nou ankò tèlman nou wè ke l pa sanble » {Mika} « Drapo m nan, li lè pou reprann plas ou te genyen an Menm jan l te ye nan tan lontan pou Dahome ak nèg Ginen » {Misty} « Drapo m nan tankou solèy yo panse k pa t ap janm briye Li raple ke monn jodi a se Vètyè  li te kòmanse » {Medy} « Drapo m nan, pa enkyete w, menm si w ta wè dèfwa w blaze Yon jou kanmenm fòk yo kanpe pou ba w valè w merite » {Quenn B} « Yon jou gen pou rive, y ap sispann pase w anba pye » Listwa drapo ayisyen an se yon istwa konplike. Loksidan, ki panse li se mèt latè, pa t janm dakò nou libere. Se pa pou san rezon, nan anpil kote sou latè, yo pa swete nou byenvini. Se poutèt sa, nou menm Ayisyen, nan moman selebrasyon drapo nou an, nou dwe sonje wòl nou dwe jwe sou latè a, nan egzanp nou dwe bay sou nosyon libète, egalite, fratènite, tout kote jou leve, tout kote gen lavi, paske drapo nou an se senbòl lespwa ak lavi tout yon monn ki pa sispann fè pwomosyon pou enjistis ak inegalite sosyal. Nou dwe sispann degringole pou nou repanse lavi tout Ayisyen, pou moun ki toupatou sou latè, pandan n ap sèvi ak drapo a kòm yon senbòl pou yon demen miyò. Jonathan Thermidor Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mizik la byen rantre nan san nou. Li fè lavi nou koule bèl lè n ap tande l. Se transpòtasyon yon emosyon grandyoz, yon seri pawòl tounèf ki plen lavi. Se te nan lane 2017 plizyè chantè te rasanble sou direksyon atis Bélo pou yo pote chedèv sa a ki fè rapèl sou plas drapo", "domain": "rezonodwes.com", "date": "2025-11-07 19:23:06", "url": "https://rezonodwes.com/?p=357759", "image_url": null}
{"title": "Anivince Jean Baptiste reponn Robert Berrouët – Oriol - Rezo Nòdwès", "text": "Limyè sou dènye atik atak malefik pwofesè Robert Berrouët – Oriol la Pwofesè Robert Berrouët – Oriol, lè m fin li atik << La “Créolophonie scientifique” du PHTK néo – duvaliériste est une mystification, une arnaque à géométrie variable>> ou pibliye nan Rezo Nòdwès 16 me pase a, mwen sezi. Nan atik sila a, ou tire boulèt wouj sou Festival Entènasyonal Literati Kreyòl ou di ki ta repwodui « avègleman yon sikilè Ministè Edikasyon Nasyonal te pibliye nan dat 21 fevriye 2024 ki konsène Kreyolofoni syantifik ». Ou menm rive pran libète afime « plizyè familye Facebook ak WhatsApp etone, choke poutèt Festival Entènasyonal Literati Kreyòl ta pataje « avègleman » sikilè sa a ki konsène Kreyolofoni syantifik. Mesye Oriol, mwen vle soulinye pou ou an lagan, sipòte yon desizyon Leta ki enpòtan pou lang kreyòl pa yon zak, men pito yon aksyon sitwayen ki di nou p ap kite lanp konsyans idantitè ak konsyans lenguistik nou ap limen anba tab. Se endiferans nou ak pasivite nou kòm sitwayen ki fè Leta anpil fwa pa respekte « pawòl Leta ak desizyon Leta ». Ki fè pa toujou gen kontinite lè genyen yon pa fondamantal ki fèt nan direksyon limyè ak pwogrè. Yonn nan bagay ki etone m, depi nan premye fraz atik ou a, se volim motivasyon ki abite w pou w fabrike yon yon atak malefik ki pa gen anyen pou wè ak laverite. Ou rive jwenn kapasite eksepsyonèl pou w konstui tout yon atik sou baz manti. Pwofesè Berrouët – Oriol, nonsèlman Festival Entènasyonal Literati Kreyòl pa t fè okenn piblikasyon nan dat 14 me 2025 ou presize nan atik ou a, men, ni anvan ni aprè 14 me, li pa fè okenn pòs ki konsène Sikilè w ap pale a, menm si nan FEL nou gen mil bon rezon pou n ta gentan fè sa. Mesye Oriol, sa etone nou anpil inivèsitè ou ye a pa atache lyen piblikasyon ou di FEL fè a kòm prèv ki pou apiye sa w avanse yo. Se yon deriv grav. Mesye Berrouët – Oriol, mwen vle dabò felisite w pou kouraj ou. Yon (ansyen) pwofesè Inivèsite dwe gen anpil kouraj pou li bay tèt li tan, chita pwodui yon long atik sou yon afimasyon ki pa gen anyen pou wè ak verite, epi, voye l nan jounal anplis. Antanke « Conseiller spécial Conseil des professeurs d’Universités d’Haïti » (jan ou mansyone sa nan atik ou a), se sèten yon minimòm pwobite entèlèktyèl ta kapab evite ‘’yon lenguis – tèminològ’’ tonbe nan ma yon avilisman ki, natirèlman, p ap itil ni lasyans, ni kreyolofoni syantifik FEL ap pwone depi 2019 la, ni koz pèp ayisyen an ki plis bezwen jounen jodi a lide inite nan plas pawòl voyemoute. Pwofesè Berrouët – Oriol, nan atik ou a, ou raple Festival Entènasyonal Literati Kreyòl te envite w kòm entèvenan an 2023. Wi. Envitasyon sa a te rive jwenn ou paske ekip FEL la kwè travay pou devlòpman syantifik lang kreyòl, efò pou reyònman literati kreyòl, dwe dabò konsène tout kreyolofòn alawonnbadè nou panse ki kapab gen yon pawòl nèf valab pou lang lan, sou lang lan, san mechanste maske. Mesye Oriol, pèmèt mwen raple w se sou baz menm kreyolofoni syantifik w ap kritike jodi a, Festival Entènasyonal Literati Kreyòl te envite w fè entèvansyon w lan an kreyòl sou « Leksikografi kreyòl » nan lane 2023. Mesye Oriol, pou respè tit pwofesè Inivèsite ou pote a, epi, si se pa mechanste ki te anime pwodiksyon atik ou a, n ap mande ou prezante Festival Entènasyonal Literati Kreyòl eskiz piblik pou kalite manti sa a ou oze fè sou yon evènman k ap fè efò chak ane pou l kenbe nan yon peyi kote kriz idantitè a pa sispann pete plafon epi, kote sitou, anpil moun panse gen plis mwayen finansye pou ankouraje n detui tèt nou kòm pèp pase posibilite ki ta dwe egziste pou ede n remoute pant frajil la. Anivince Jean Baptiste , Prezidan Festival Entènasyonal Literati Kreyòl Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Limyè sou dènye atik atak malefik pwofesè Robert Berrouët – Oriol la Pwofesè Robert Berrouët - Oriol, lè m fin li atik > ou pibliye nan Rezo Nòdwès 16 me pase a, mwen sezi. Nan atik sila a, ou", "domain": "rezonodwes.com", "date": "2025-11-07 19:23:08", "url": "https://rezonodwes.com/?p=357737", "image_url": null}
{"title": "1925-2025: Selebrasyon 100 ane fondasyon pawas Sentizidò nan Lagonav (2/2) - Rezo Nòdwès", "text": "Idson Saint-Fleur * Diferan dekoupaj ki fèt soti 1958 pou rive 2013 nan teritwa katolik gonavyen an redui sou kantite estasyon ki te depann de pawas Sentizidò a. Se yon reyalite pyès moun pa ka konteste. Pou kounye a pawas la ap desèvi sèlman 5 estasyon ki gen chapèl: estasyon Sentàn nan Zetwa, estasyon Sentfami nan Palma, estasyon Senmatendeporès nan mòn Pikmi, estasyon Senfranswazavye nan Boukanlama ak estasyon Senjanbatis nan Titans. Li difisil pou konnen apeprè konbyen fidèl katolik ki genyen nan pawas sa a. Move kalite kolèk ak jesyon estatistik yo se yon gwo pwoblèm Legliz yo – Legliz katolik tankou Legliz pwotestan – poko fè yon vrè refleksyon sou li, kidire pou yo ta rezoud li. Kidonk, yon obsevatè ki ta bezwen konnen konbyen fidèl ki genyen nan pawas sa a, pa p jwenn repons la. Petèt yon estimasyon ! Men la ankò ! Konfòmeman ak doktrin sosyal Legliz katolik, pè yo ki te pase nan tèt pawas Sentizidò a, selon nivo yo ak kalite rezo sosyal yo chak, te toujou fè efò pou ede kèk moun viv tikras pi byen. Yo te fè entèvansyon nan plizyè domèn sosyal. Genyen ki te fè plis paske li te gen plis kontak ann Ayiti oubyen aletranje. Genyen, an fonksyon de angajman soyal yo anfavè moun ki pi vilnerab yo, ki pa t janm sispann bouske èd nan enterè popilasyon an. Youn pami pè sa yo ki te chanpyon nan kesyon sa a se pè Jules Van Looveren (1969-1976), trèzyèm kire pawas Sentizidò a. Lekòl Sentbènadèt ki tounen depi kèk ane Konplèks edikatif Sentbènadèt se pi gwo zèv sosyal pawas la genyen. Lekòl sa a tabli nan vil Ansagalè depi ane 1964. Se gras ak yon kontribisyon finansye Vatikan, pè Arthur Van Den Bossche te kòmanse konstriksyon lokal lekòl la soti 1960 pou rive 1961. Léona Gezels, yon misyonè layik, moun peyi Beljik, se premye direktris enstitisyon sa a. Se poutèt sa, pandan anpil tan, akote non fòmèl lekòl la, majorite popilasyon an te rele l « Kay Léona ». Sou kote madmwazèl Léona Gezels te genyen madmwazèl Paula Van Ursul ki te pran gwo responsabilite pedagojik pou fè lekòl sa a fonksyone kòm sa dwa. Pandan lontan tou, responsab pawas la te louvri sou menm sit sa a yon Sant pwofesyonèl ki te fòme jèn fi nan kouti, bwodri ak kuizin. Men sa gen plis pase 30 tan depi pòt Sant sa a fèmen. Pawas la genyen sou responsabilite l lekòl Senjanbatis ki nan Titans. Se yon lekòl k ap fonksyone ak anpil difikilte. Li akiye timoun soti nan premye pou rive sizyèm ane fondamantal. Sousi ankadreman jèn yo te ankouraje pè Jules Van Looveren (1969-1976) voye plizyè jèn gason al aprann mason sou kontwòl yon kontremèt nan zòn Fòlibète. Konsa, li pral itilize jèn sa yo nan yon Pwojè konstriksyon kay ki te plis devlope nan vil Ansagalè. Kèk ane aprè, li te ouvri sou lakou presbitè a yon atelye pou ankouraje jèn gason yo aprann mason ak ebenis. Nan fen ane 60 yo pou rive nan ane 70 yo, anpil lekòl nan seksyon kominal yo te resewa timoun pou 4 klas (primè) fondamantal. Lekòl sa yo pa t gen posibilite pou fè fonksyone lòt klas pou rive nan klas sètifika oubyen si yo te fè sa se te ak anpil difikilte. Se Poutèt sa, pè Jules te ouvri yon pansyon, nan lakou presbitè a menm, pou akeyi de  twa timoun paran yo te kapab peye pou yo 15 goud oubyen 20 goud chak mwa pou lojman ak nouriti. Lè kesyon sa a kòmanse pran chè, misyonè esket la te deside konstui yon lokal pou resevwa plis timoun ki soti nan zòn riral yo e ki te vin kontinye etid yo nan Lekòl Sentbènadèt. Pansyon an te akeyi tout elèv, katolik ou pa. Aprè yon sèten tan, pwojè pansyon eskolè sa a te tonbe nan dlo. Se Konsa, pawas la te vin lwe lòt moun kay sa a pou yo abite. Palasuit, se nan kay sa a mèt Constant Joseph ta pral ouvri yon lekòl prive. Nan domèn edikasyon an toujou, pè a te fè gwo demach bò kote otorite ministeryèl yo nan Pòtoprens nan lide pou elèv nan klas sètifika te ka konpoze Lagonav, paske anvan sa se Akayè yo te dwe ale. Efektivman, nan mwa jen 1972, egzamen setifika yo fèt Lagonav pou elèv Lagonav. Pè Jules Van Looveren (1969-1976) te louvri nan lokal azil la (Anba-Azil) yon lekòl pou akeyi timoun fanmi ki te pi vilnerab nan katye Magazen ak ozalantou. Kòm lekòl sa a pa t gen tout klas (primè) fondamantal yo, timoun ki te byen pwogrese yo te kontinye etid yo nan lekòl Sentbènadèt. Pou timoun sa yo ak fanmi yo, pè Jules te konn òganize yon mès chak dimanch maten bò dizè nan lekòl Anba-Azil la menm. Pandan tan sa tou, li te lanse mouvman Kiwo a sou zile a. Pandan administrasyon pè Alfons Van Hooydonck (1964-1968), madmwazèl Madeleine Tremblay, yon layik, moun peyi Kanada, te fonde yon dispansè nan sant pawasyal la. Pandan ane 1966, li te louvri yon sèvis pou bay swen matènite. Konparativman ak lekòl la, dispansè sa pa t fonksyone pandan lontan. Se lokal dispansè sa a responsab lekòl yo itilize pou enstale klas matènèl yo oubyen selon yon langaj ki pi aktyèl klas preskolè yo. Menm si dispansè a te kanpe travay, kèk ane annaprè pè Jules Van Looveren (1969-1976) te itilize kontak li pou fasilite elèv yo gen aksè ak swen dantè atravè yon misyon sanitè ki te fèt chak ane. Sèvis medikal sa ki te kanpe pandan lontan, pè Jean Marceau Dieudonné t a pral reprann li lè li ouvri sou sit lekòl la yon klinik pou elèv yo. Nan domèn espòtif, pè Jules Van Looveren (1969-1976) te ankouraje anpil jèn gason jwe foutbòl. Se sou yon pati nan salin nan (Zòn bò Aroïs) li te konn òganize chanpyona pou fasilite jèn yo devlope talan yo. Yon espò li te konn pratike e ladann li te montre li te gen bon jan kalite pou sa. Ajaks, se non ekip foutbòl pè a te mete sou pye e se nan ekip sa a li te konn jwe. Pandan kèk ane ekip sa a te gen yon ekselan gòlkipè : Rodolphe Lafontant. Men lòt ekip yo tankou Blouzonwouj, Ideyal te konn bay bèl pèfòmans. Se toujou pè Jules – paske li te vle amelyore kondisyon lavi popilasyon an -, ki te repare, nan yon epòk, waf Magazen an epi konstui dig pou anpeche lanmè a anvayi mache a ak kay ki te tou pre rivaj la. Nan sans sa a tou, li te devlope yon pwojè pou konstui kay pou sèten moun. Benefisyè yo pa t oblije fidèl katolik. Gen kay ki te gen 2, 3, 4 oubyen 5 chanm ak galri. Genyen ladan yo ki toujou debou sou granri Ansagalè a (boulva Isaac Louverture) ak nan lòt katye nan vil la. Andeyò vil la, sèten sakristen nan estasyon yo te benefisye pwojè sa a tou. Pè a te elabore yon plan ki pa t gen gwo kontrent ladann, yon fason pou ede pwopriyetè yo ranbouse lajan konstriksyon kay sa yo. Men, jan sa rive souvan, anpil nan mèt kay sa yo pa t janm fin peye. Pè Raphaël Maenhout (1977-1984), alyas pè Raph te ranplase pè Jules nan tèt pawas sa a. Aprè li te fin analiz kaye kontabilite pwojè a, pè Raph te konstate pifò nan benefisyè yo te gen plizyè ane depi yo pa t janm ranbouse senk kòb peni. Konsa, avèk anpil konpasyon li te deside anile tout dèt sa yo. Se te yon fason pou li te aplike mesaj li te jwenn nan liv Lik chapit 7 vèsè 40 pou rive nan vèsè 43. Nan menm zòn pansyon pou elèv yo, pè a ta pral konstui yon pansyon pou resevwa pòv malere debrabalanse. Moun sa yo te kontinye ale mennen vini nan vil la ap mande charitepòv, men chak samdi yo te pase pran manje kri nan presbitè a. Aktivite imanitè sa a te rapousuiv pandan administrasyon pè Raphaël Maenhout (1977-1984) ki te toujou bay pòv malere sa yo yon « ti rezistans », tankou Silorient ta di sa. Anplis de sa, nouvo kire a te konn bay chak benefisyè sa yo pou piti 25 kòb (Nan epòk sa a, monnen sa a te pèmèt yo manje pen ak dlo sikre). Pè Jules, se li ki te mete ansanm ak misyonè wesleyen yo nan Lagonav pou konstui yon fontèn dlo bò mache Magazen an. Konsa, moun yo pa t oblije monte « Nan-Koup » pou vin pran dlo nan fontèn ki te arebò plas piblik la. Nan moman kalamite tankou sechrès, inondasyon dirijan pawas la te konn chèche wè nan ki fason pou yo pote asistans bay moun ki te nan nesesite. Kòm egzanp, apre inondasyon 23 oktòb 1986 la, ki te lakòz dezolasyon nan vil Ansagalè ak nan anpil lokalite riral, pè William (Bill) G. Quigley (1983-1993), te montre anpil aktivite nan reloje sinistre yo, sitou sila yo ki te nan katye Magazen. Se konsa « Site 23 oktòb » te kreye. Pou sa te kapab fèt, pè Bill, gras ak asistans li te jwenn aprè katastwòf sa a, te achte yon gwo moso tè nan men majistra Isaac Coq Louverture epi konstui kay pou sinistre yo. Se nan suit kreyasyon « Site 23 oktòb » la  « Site Boujwa » t ap vin devlope. Sou pwen sa a ak sou plizyè lòt ankò, asireman gen bagay pou moun ki konnen ta di anplis tankou kreyasyon Sant animasyon katechèz nan Grannsous. Yon espas pè Jules te ouvri nan lide pou òganize rankont ak sakristen yo. Men tou yo te konn itilize espas sa a pou fè fòmasyon andiplis pou anseyan k ap travay nan lekòl katolik yo. 123 ane depi estasyon Ansagalè a te soti anba pwoteksyon Sentantwàn pou pase sou pwoteksyon Sentizidò ; 100 ane aprè kreyasyon pawas Sentizidò, kominote katolik Lagonav la fè yon bon bout wout malgre tout difikilte yo ak kalite relasyon nouvèl jenerasyon yo devlope ak lafwa nan Bon Dye. Men pyonye lèv sa a, prensipalman pè Jean-Baptiste François Primet, pè Allain Euzen ak tout lezòt ki te vini aprè e ki te envesti san mezire nan travay evanjelizasyon sa a ta kontan wè kòman yo pa t simen bò chemen, ni nan mitan wòch, ni nan tè ki chaje ak pikan. Yo te jete semans yo nan yon tè kote plant la jèmen, grandi epi donnen. Eukharistía ! *Idson Saint-Fleur Jounalis, sosyològ deja ekri plizyè liv sou istwa zile Lagonav. Li kontinye eksplore domèn sa a. L ap prepare kounye a yon liv sou istwa Legliz katolik, Legliz pwotestan ak Vodou pandan l ap analize kontribisyon sosyal yo nan lavi Gonavyen yo. saintfleuri14@yahoo.fr Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Idson Saint-Fleur * Diferan dekoupaj ki fèt soti 1958 pou rive 2013 nan teritwa katolik gonavyen an redui sou kantite estasyon ki te depann de pawas Sentizidò a. Se yon reyalite pyès moun pa ka konteste. Pou kounye a pawas la ap desèvi sèlman 5 estasyon ki gen chapèl: estasyon Sentàn nan Zetwa, estasyon Sentfami", "domain": "rezonodwes.com", "date": "2025-11-07 19:23:09", "url": "https://rezonodwes.com/?p=357376", "image_url": null}
{"title": "1925-2025: Selebrasyon 100 ane fondasyon pawas Sentizidò nan Lagonav (1/2) - Rezo Nòdwès", "text": "Idson Saint-Fleur * Ane 2025 la se yon ane espesyal nan istwa kretyen katolik yo sou zile Lagonav. Sa fè 100 ane depi Monseyè Julien Mathurin Conan te deside fè Lagonav vini yon pawas nan achidyosèz Pòtoprens la. Se ye te yon desizyon fidèl katolik yo t ap tann depi kèk tan. Nan plizyè okazyon yo te toujou swete genyen yon pè ki prezan nan mitan yo, yon fason pou konsolide lafwa yo epi ranfòse pratik katolik yo. Aprè anpil ezitasyon ki an rapò sitou ak kondisyon lavi difisil sou zile a, achevèk Pòtoprens la, finalman, te fè Lagonav soti nan nivo estasyon ki gen chapèl pou vini yon pawas. Byennavan 1925, sèten moun sou grantè ki te konn ale Lagonav te toujou konsidere zile a tankou yon peyi kote majorite abitan yo se pwotestan batis. Se te yon gwo manman pèsepsyon. An reyalite, nan peryòd sa a, Legliz baptis anba lidèchip pastè nwa ameriken Boaz Alexander Harris te angaje l nan yon gwo kanpay evanjelizasyon ki te debouche sou kreyasyon anviwon yon dizèn estasyon ki te depann selon pozisyon jewografik yo de twa pòl rejyonal : Masikren, Gwomang ak Pwentarakèt. Anplis de sa, Legliz baptis te mete lekòl nan estasyon yo, louvri premye dispansè sou zile a epi ofri popilasyon an lòt avantaj. Nan epòk sa a, Legliz katolik potko kapab pran esò li vrèman. Gwoup fidèl yo te piti toujou. Poutan rasin Legliz la te kòmanse antre nan tè depi kòmansman dènye deseni diznevyèm syèk la. Pakont, devlopman rapid Legliz batis ki te touche zile nan kat pwenkadino li yo te preske fòse Legliz katolik souke kò li. Aktivite zele pwotestan yo pa t toufe vodou a nonplis. Pami premye abitan sezonye zile a te genyen tou bonkou vodouyizan. Genyen ki te voudouyizan libelibè, gen lòt ki t ap pratike vodou a an kachèt. Men, nan yon ka tankou nan yon lòt, depi lè pou fè sèvis pou lwa yo rive, pi souvan yo te travèse sou grantè pou yo ale fè sa. Menmsi, anmenntan, sèten ladan yo te toujou konsidere tèt yo kòm bonjan kretyen katolik. Se nan ane 1887, yon pè breton, misyonè Senjak, Louis Marie Guilloux te fè yon koutpye Lagonav. Li t al vizite estasyon sa a ki pa t gen chapèl men ki te depann de pawas Akayè a. Se aprè 4 an li te deja pase nan tèt pawas sa, pè Guilloux te ale Lagonav. Pè a mouri nan lane 1889 e li pa t gen tan retounen sou zile a ankò. Nan lane 1893, pè Julien Le Theis, administratè pawas Akayè te fè yon vizit Lagonav. Se nan menm ane a, otorite relijye yo te plase estasyon sa a sou pwoteksyon Sentantwàn. Nan lane 1889, aprè lanmò pè Guilloux, Monseyè Constant-Mathurin Hillion, achevèk Pòtoprens, nome pè Jean-Baptiste François Primet kòm nouvo kire pawas  Senpyè nan Akayè. Pè Primet te fè plizyè vizit sou zile a. Li gen repitasyon kòm pastè ki te travay toubon vre, nan premye peryòd sa a, pou konsolide prezans Legliz katolik sou bout tè sa a. Apati 1903, « estasyon Lagonav » la ki te anba pwoteksyon Sentantwàn vin tounen « estasyon Ansagalè » dirijan pawas Akayè a plase anba pwoteksyon Sentizidò, ki se patwon peyizan yo. Nan menm ane sa a, responsab legliz yo nan Akayè kreye twa lòt estasyon. Se estasyon Zetwa ki sou pwoteksyon Sentàn, estasyon Titans ki sou pwoteksyon Senjanbatis ak estasyon Pwentarakèt ki sou pwoteksyon Senlwi. Kòm estasyon yo pa t gen chapèl, se devan kay yon fidèl ki pi devwe oubyen sou gran chemen yo te konn chante lamès yo. Aprè sa fidèl yo te degaje yo pou chante lamès anba tonèl pay kokoye. Se estasyon Ansagalè a, an premye, ki pral gen yon chapèl. Yon konstriksyon ki te konfòm ak achitekti riral nan epòk la. Yon kay klise ki te kouvri an pay men ki te pran, chak ane, gwo bataswèl anba siklòn ou vanndegren. Gendelè, koutvan sa yo konn si vyolan se poto chapèl la sèlman yo konn kite debou. Konsa, se detanzantan fidèl yo te konn nan rekonstui chapèl sa a. Estasyon Granvid la ki sou pwoteksyon Sentandre te kòmanse fonksyone nan ane 1907 alòske estasyon Twoulwi a sou pwoteksyon Senjozèf a te demare aktivite li yo an 1917. Dis ane pita, an 1927, estasyon Pikmi (bò lanmè) ak estasyon Gwomang te kòmanse travay. Nan mwa novanm 1925, plis pase yon lane apre prezidan Louis Borno te siyen yon lwa pou fè Lagonav vin komin, otorite yo nan achidyosèz Pòtoprens te fè Lagonav monte nan grad pawas. An reyalite, se « estasyon Ansagalè » a ki te pran pwomosyon sa a. Se Allain Euzen, yon pè breton, misyonè Senjak, ki pral genyen reponsabilite pou li administre nouvo pawas sa a. Moun ka p etidye dosye sa a kapab byen konprann se depi nan premye ane ventyèm syèk la, achidyosèz Pòtoprens t ap analize posiblite fondasyon pawas sa a, men Premye Gè mondyal la te oblije anpil relijye fransè tounen nan peyi yo, melanje ak difikilite pou moun viv plizoumwen byen sou zile a te kontrarye adopsyon desizyon sa a. Anpil pè te konsidere Lagonav tankou yon peyi pèdi kote abitan yo ap mennen lavi boutdi. Allain Euzen, fondatè pawas Sentizidò Lagonav la, fèt nan ane 1892 nan rejyon Bretay, nan peyi Lafrans. Aprè etid tewolojik li yo nan Gran Seminè Senjak, li antre ann Ayiti nan denye trimès ane 1912. Twazan aprè, Monseyè Julien Mathurin Conan beni li kòm pè. Lè sa a li te gen 23 zan. Pè Euzen te travay nan pawas Sakrekè nan Tijo, an acheveche Pòtoprens,  nan pawas Jakmèl, nan pawas Sentàn (Pòtoprens) ak nan pawas Senpyè nan Akayè. Nan mwa novanm 1925, achidyosèz la transfere li Lagonav. Li te gen misyon pou etidye epi twouve posibilite pou nouvo pawas ta kapab fonksyone. Men fòmèlman, se yon ane aprè li vini kire pawas sa a. Pè Allain Euzen kite Lagonav nan lane 1929 pou kòz maladi. Lè sante li te retabli, otorite relijye yo te afekte li nan plizyè lòt pawas. Aprè sa li te kite Ayiti. Li mouri nan peyi li, Lafrans, nan ane 1954. Li te gen 62 zan. Aprè Allain Euzen, plizyè lòt pè breton ak ayisyen pral bay kominote katolik sa a sèvis tankou pè Armand Guivard, pè F. Jean-Noël, pè Raoul Lefèvre, pè Pierre Le Roux ak pè Daniel Jean. Nan ane 1958, aprè yon akò avèk misyonè esket yo, Monseyè Francois Poirier, achevèk Pòtoprens la, nome pè Arthur Van Den Bossche kire pawas Lagonav e pè Achiel Lemahieu vikè nan menm pawas la. Sepandan, pè Lemahieu te gen sou responsabilite l prensipalman estasyon Pwentarakèt la. Avèk desizyon sa a, Monseyè Poirier te vle satisfè fidèl yo nan lokalite sa a ki te mande l pandan vizit li sou zile pou l plase yon pè nan tèt estasyon Senlwi a. Pou fè suit ak desizyon sa a, nan ane 1961 Pwentarakèt te vini yon pawas oksilyè ki te toujou depann de pawas Ansagalè a. Otorite relijye yo te vle obsève pou wè epi konprann si estasyon ak chapèl sa a ap devlope tout kalite ak mwayen pou li vini yon pawas toutbon vre. Konsa, se nan ane 1964 Pwentarakèt te vini pawas ki te jwi tout dwa grandèt li parapò ak pawas Sentizidò Ansagalè a. Monseyè François Poirier te vle pouse tèlman lwen konsiderasyon li te genyen pou evanjelizasyon zile a, li te menm anvizaje pou li fè Lagonav tounen yon « Vikarya apostolik ». Soti 1958 pou rive 1998, se yon kenzèn pè esket ki te dirije pawas Sentizidò Ansagalè a. Pami yo genyen pè Arthur Van Den Bossche, pè Alfons Van Hooydonck, pè Jules Van Looveren,  pè Raphaël Maenhout, pè William (Bill) G. Quigley, pè Jean-Pierre Nzemba Wayi. Aprè sa, se pè dyosezen yo ki vin kontinye  travay la e yo la jouk jounen jodi a. Fondasyon Pawas Senlwi nan Pwentarakèt vin diminye nan teritwa pawas Sentizidò Ansagalè a. Konsa, nan ane 1958, pè Arthur Van Den Bossche ak pè Achiel Lemahieu te devize teritwa katolik sa a an 2 pati. Zòn nò a te sou responsabilite pè Van Den Bossche ki te nan tèt legliz pawasyal la. Zòn sid la te sou responsabilite pè Lemahieu ki te nan tèt estasyon Pwentarakèt la. Nan ane 1961, lè Pwentarakèt vin pawas oksilyè. Pè yo te toujou kenbe menm pataj teritoryal sa a. Zòn nò a ki te sou lobedyans pawas Ansagalè a te genyen ladann 7 estasyon : Titans, Zetwa, Gwomang, Lasous, Gransous, Palma ak Twoulwijèn. Tandiske zòn sid la ki te sou administrasyon pawas oksilyè Pwentarakèt la te kouvri 7 lòt estasyon : Pikmi, Plezans, Zabriko, Twoulwi, Granvid, Pwentmarimadlèn ak Nanzoranj. Kreyasyon 4 lòt pawas (Gransous, Gwomang, Tipalmis, Pòdebonè) vin diminye yon lòt fwa ankò nan teritwa Pawas Sentizidò a. Fwa sa a, pawas Senlwi nan Pwentarakèt sibi menm konsekans la. Men tout sa te fèt nan objektif pou rapwoche legliz la pi plis bò kote popilasyon an. *Idson Saint-Fleur Jounalis, sosyològ deja ekri plizyè liv sou istwa zile Lagonav. Li kontinye eksplore domèn sa a. L ap prepare kounye a yon liv sou istwa Legliz katolik, Legliz pwotestan ak Vodou pandan l ap analize kontribisyon sosyal yo nan lavi Gonavyen yo. saintfleuri14@yahoo.fr Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Idson Saint-Fleur * Ane 2025 la se yon ane espesyal nan istwa kretyen katolik yo sou zile Lagonav. Sa fè 100 ane depi Monseyè Julien Mathurin Conan te deside fè Lagonav vini yon pawas nan achidyosèz Pòtoprens la. Se ye te yon desizyon fidèl katolik yo t ap tann depi kèk tan. Nan plizyè okazyon", "domain": "rezonodwes.com", "date": "2025-11-07 19:23:11", "url": "https://rezonodwes.com/?p=357334", "image_url": null}
{"title": "Little Haiti Book Festival 2025: Yon bèl jounen echanj kiltirèl - Rezo Nòdwès", "text": "Festival sila a se yon pòtvwa, yon bèl lide, yon moman kè kontan kote tout koulè twal, tout koulè moun, tout bèl jès ak tandrès te rasanble pou valorize kilti ayisyen an nan divès kalte dimansyon. Timoun yo te la nan zafè pa yo, yo t ap naje nan bèl fabrik penti ak tanbou,  granmoun t ap monte desann, gade liv, tande mizik,  chita tande, danse kole, achte manje lokal, gade pasipala bèl abiman, pale, koze youn ak lòt sou liv, sou tablo, sou penti, sou sinema, sou teyat ak tout lòt bagay ki fè Ayiti se yon peyi grandèt nan domèn atistik ak istorik. Little Haiti Book Festival 2025 lan se 11yèm kout kanno  ki tire nan Mayami , ki reprezante 11yèm ane  lavi,  koneksyon ak pataj  Ayisyen k ap viv nan dyaspora ak tout etranje fouyapòt ki pa janm rate randevou sila a depi jou a rive. Dimanch 4 Me 2025 sa a soti 11è nan maten pou rive 6è  nan laprèmidi nan Sant Kiltirèl ayisyen yo,  si w pat la ou te pèdi. Kisa k te nouvote nan 11yèm kout kanno sila a ? Jan Mapou ak Jessica Fièvre ki se 2 majò jon aktivite sila a te pale sou mwa eritaj kilti Ayisyen an ki toujou fèt nan kominote ayisyen an nan Mayami depi lane 2001. Festival sila a ki se yon bèl tras nan lavi pèp ayisyen an posib ankò ane sa a gras ak “Sosyete Koukouy” ak  Miami book fair ki pote kole pou dans lavi sila a. Jessica Fièvre te pale sou bèl mizik, bèl chante sou tradisyon  melanje ak modènite, klas yoga pou ede moun yo resantre yo, jwe oslè, pèzèl ki montre bèl kote sou Ayiti,  atelye pou aprann timoun yo moun enpòtan nan kilti ayisyen an, tout bagay ki raple nou istwa nasyonal peyi nou. Kidonk,  Se yon festival ki selebre liv, lang, literati,  kilti e ki bay yon opòtinite san parèy pou timoun yo sitou rankontre otè yo , pale avèk yo , tire kont , li istwa,  bat tanbou… se te yon moman bèl anbyans nan sant kiltirèl ayisyen an nan Ti Ayiti. Jan Mapou pale sou mwa sa a kòm mwa ki reprezante richès ak bèlte kilti pèp ayisyen an, epi tou kòm mwa ki senbolize listwa ak rezistans li. Aktivite sila a louvri ak yon bèl espozisyon liv  nan divès kalite lang. Majò jon an ajoute pou li di festival sa a espesyal gras ak nouvote ki genyen nan sijè imigrasyon k ap fè aktyalite e ki afekte kominote ayisyen an sou plan ekonomik, sosyal, edikatif e ki menm mete avni anpil fanmi ayisyen an danje nan USA.  Pou sa yo te envite plizyè ekspè pou esplike kijan aplikasyon lwa imigrasyon fonksyone nan peyi Etazini. Yon lòt bò, Jan Mapou esplike nesesite pou amatè liv ak tout lòt ayisyen konsekan pote kole nan yon dimansyon lajman laj pou sove lavi kominote ayisyen an nan “Little Haïti” ki sou wout disparèt si pa gen dispozisyon nesesè ki pran. Kiki Wainwright ki se powèt, chantè, womansye ak manm sosyete Koukouy nan Mayami,  e ki te prezante woman “Melani” nan okazyon sila a, pa kache satistafaksyon depi anviwon 10 lane pou moun tout laj ki pa sispann plezire nan festival liv la pandan tout ane egzistans li . Pou li se moman pou kontinye fè pwomosyon pou lang kreyòl la ki se lang ki simante tout Ayisyen ansanm. Se okazyon tou pou tout otè vin prezante zèv yo pou yo fè konnen yo epi ofri tèt yo bay piblik la pandan y ap  pale sou travay yo. Pou womansye a, festival sila a, akote liv y ap prezante, se moman tou pou espoze kilti ayisyen an  sou tout fòm: nan mizik, nan teyat, nan literati, nan chan… Se yon meli melo kote gen liv pou timoun aprann sou otè yo, sou kilti ayisyen an. Pascale Milien Faustin (“Choublak kreyòl”) avèk anpil souri pale sou aktivite sila a ki se yon bèl vwayaj, ki montre kalite pouvwa kilti ayisyen an genyen pou li rasanble moun kèlkeswa diferans laj ak lang yo pale. Anplis,  senpati, amitye, bouyon kilti, otè ki sòti toupatou bay yon melanj, yon miksaj bèlte ki sipòte kilti ayisyen an  nan divès dimansyon. Abiman elegan, koulè twopikal , dans folklorik, yon dekò ki byen chita  se plizyè ti detay otè pwovèb kreyòl ayisyen an pale de yo nan aktivite granpanpan sa a Sosyete Koukouy ak Miami Book Fair ofri nan 11yèm edisyon festival foli liv la.  Choublak Kreyòl te tou envite avèk bèl  vwa li ki pa  t sispann chame piblik la pou yo vin patisipe nan douzyèm edisyon an k ap gen anpil chalè. Roger Lirburd ak  jean Emmanuel Prophète bò kote pa yo fè yon rapèl sou kilti ayisyen an. Pou Roger Liburd sou fòm reprezantasyon Ayiti pa manke resous pou li fè faskare avèk okenn lòt kilti sou latè.  Ayisyen kapab sove tèt li avèk tout fakilte nou genyen. Nou dwe travay pou nou genyen yon kominote ki fò ki pou reyini, pale epi defann  enterè kolektif pèp ayisyen an nan Dyaspora a. Li tou mande pou nou esplwate bèl kilti nou an ki se yon fòm espresyon lavi ak koulè, yon eritaj ak pataj.  Jean Emmanuel Profète raple nou Ayiti  se yon peyi inik, malgre pwoblèm ak touman nou rete debou, nou rete vivan. Li envite nou devlope solidarite pou nou kontinye ekri pi bèl paj listwa toupatou sou latè. Pa gen dout nan sa , 11yèm edisyon Little Haiti Book Festival  foli liv sila a, se  yon lòt ki ajoute nan tout lòt bèl edisyon ki fèt yo e ki bay piblik la rezon pou yo la pou anpil lòt ane ankò. Jonathan Thermidor Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Festival sila a se yon pòtvwa, yon bèl lide, yon moman kè kontan kote tout koulè twal, tout koulè moun, tout bèl jès ak tandrès te rasanble pou valorize kilti ayisyen an nan divès kalte dimansyon. Timoun yo te la nan zafè pa yo, yo t ap naje nan bèl fabrik penti ak tanbou, granmoun", "domain": "rezonodwes.com", "date": "2025-11-07 19:23:12", "url": "https://rezonodwes.com/?p=356971", "image_url": null}
{"title": "Association FEL Caraïbes lanse FELmag ak Karavàn kreyolofoni - Rezo Nòdwès", "text": " Association FEL Caraïbes ak Festival Entènasyonal Literati Kreyòl lanse ofisyèlman mèkredi 30 avril 2025 lan, nan lokal C3 Editions, FELmag ak Karavàn Kreyolofoni. Atravè premye sezon Karavàn Kreyolofoni k ap bout 30 me pwochen, responsab FEL yo vle siyonnen plizyè lekòl ak inivèsite nan peyi a pou anime konferans sou literati kreyòl, distribye FELmag, angaje atelye kreyasyon literè, fè pwomosyon kreyolofoni syantifik ak kreyolofoni literè, debat sou miltilenguis ak lang matènèl, elatriye. An prezansyèl kou an vityèl, divès pèsonalite ak enstitisyon te reponn prezan pou savalouwe yon moman enpòtan pou lang ak literati kreyòl. Pami yo, Rosilia François Corneille, prezidan Akademi Kreyòl Ayisyen (AKA) ; Gertrude Séjour, Direktris Fondation Maurice Sixto ; Nesmy Manigat, ansyen minis edikasyon nasyonal ak fòmasyon pwofesyonèl ; Samuel Mésène, reprezantan C3 Editions ; Jean Grégory Calixte, visprezidan AKA ; Michelle St – Félix, prezidan Tanbou – Literè ; Christophe Ph. Charles, sekretè jeneral AKA, responsab Editions Choucoune. FELmag, yon pwojè istorik pou yon kreyolofoni solid e solidè Pou powèt Anivince Jean Baptiste, prezidan Festival Entènasyonal Literati Kreyòl genyen nesesite pou devlope plis koneksyon ak echanj kiltirèl nan mitan kominote kreyolofòn yo : « Li fondamantal pou kominote kreyolofòn ki nan rejyon Karayib la ak sila  ki nan Oseyan endyen an rasanble fòs yo pou fè pwomosyon lang kreyòl. Travay pou devlòpman lang kreyòl se travay pou onore memwa zansèt nou yo ki te konnen lanfè lesklavaj ak imilyasyon kolonizasyon. Lang kreyòl, kòm trèdinyon nan mitan nou dwe yon bèl pretèks pou n angaje plis echanj entèlèktyèl ak boukantay literè. FELmag, menm jan ak Festival Entènasyonal Literati Kreyòl vle rapousuiv tras Bannzil kreyòl nou konsidere jisteman kòm yon modèl solidarite entènasyonal pwodiktif an favè lang kreyòl. Bò kote pa nou, nou plis mete aksan sou literati kreyòl ki gen yon pwa fondamantal nan dinamik konstriksyon prestij lang lan. Lang nou se nou. Lang nou se nanm nou ».  FELmag se plis pase 60 paj byen ilistre ; se plis pase 30 kontribitè ki soti nan divès kominote kreyolofòn kote yo chak ekri tèks yo nan kreyòl pa yo. FELmag se espas kote lasyans ak literati ap layite pou yon kreyolofoni fètefouni ! ». Nan entèvansyon li, Anivince te pwofite remèsye kèk pèsonalite ak enstitisyon ki kore pwojè FELmag la ak Karavàn Kreyolofoni an pandan li espere jwenn plis enstitisyon nan Leta a ak nan sosyete sivil la ki anbake : « Ayiti kòm pi gwo moso demografik nan kreyolofoni an dwe pran pwomosyon ak devlòpman lang kreyòl la plis oserye. E se pou sa Leta ak sosyete sivil la dwe anbake san jeretyen nan tout inisyativ ki vize pwomosyon lang lan ak literati lang lan. Nou apresye sipò Fon Nasyonal Edikasyon (FNE) nan kad piblikasyon FELmag ak Karavàn Kreyolofoni. Nou rekonesan anvè patenè nou yo, tankou : Fondation Maurice Sixto, Organisation Martiniquaise pour le Développement des Arts et de la Culture (OMDAC),  Akademi Kreyòl Ayisyen, Ministère de l’économie et des finances, Sosyete Koukouy, Espas Kreyòl, Tanbou – Literè. Rèv la se distribye dimil (10.000) FELmag gratis nan lekòl ak nan inivèsite peyi a. Pou sa, n ap bezwen konkou enstitisyon ak pèsonalite ki konprann sans travay la ki pou achte Magazin nan an kantite pou pèmèt nou distribye l gratis ». Kòm kontribitè nan FELmag, nou jwenn : Karine Belizar, Yves Marie Seraline, Marc Exavier, Jozet Burlet – Miatékéla, Jean Grégory Calixte, Fred Brutus, Pauris Jean – Baptiste, Indran Amirthanayagam, Gertrude C. Séjour, Jean Euphèle Milcé, Ena Eluther, Jessica Nazaire, Menès Dejoie, Gary S. Daniel, Rosilia François Corneille, Michel Soukar, Grégory Rabess, Iléus Papillon, Jacques Adler Jean – Pierre, Marie Jocelyne Pierre, Pierre Michel Chéry / Martenson Metayer, Michel Rayapah, Robert Berrouët Oriol, Anivince Jean Baptiste, Jude Duranty, André Fouad, Jacques Pierre, Penda Choppy, Hilario Batista Félix, Frantzley Valbrun, Didyer Mannette, M’ Bitako / Johane Joseph, Philippeson Juste, Neno Garbers. Frantzley Valbrun Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Association FEL Caraïbes ak Festival Entènasyonal Literati Kreyòl lanse ofisyèlman mèkredi 30 avril 2025 lan, nan lokal C3 Editions, FELmag ak Karavàn Kreyolofoni. Atravè premye sezon Karavàn Kreyolofoni k ap bout 30 me pwochen, responsab FEL yo vle siyonnen plizyè lekòl ak inivèsite nan peyi a pou anime konferans sou literati kreyòl, distribye FELmag, angaje", "domain": "rezonodwes.com", "date": "2025-11-07 19:23:14", "url": "https://rezonodwes.com/?p=356807", "image_url": null}
{"title": "Ki aksyon ijan aktè sektè Telekom yo ta dwe pran pou fè fas ak menas gang ame kriminèl yo ann Ayiti ? - Rezo Nòdwès", "text": " Nan kèlke jou se 17 me, se jou mondyal Telekominikasyon ak Teknoloji Enfòmasyon an, ki gen tèm pou a ne 2025 ** » Egalite ant gason ak fanm nan transfòmasyon dijital la « **. Men, nan peyi nou, sitou pou jèn ki gen lavni yo menase ak aktivite gang ame kriminèl ki okipe anpil nan zòn Pòtoprens ak wout nasyonal yo, tèm sa a pa sanble two konsène yo. Pou fanmi ki gen chwa ant « kite peyi a » oswa viv anba menas touye, kidnapin, ak tòti, « Inovasyon dijital pou devlopman dirab » sonje byen lwen. Se poutèt sa, nou pwopoze yon tèm ki pi adapte ak sitiyasyon jodi an : Kijan aktè sektè Telekominikasyon ak Teknoloji Enfòmasyon ann Ayiti kapab kontribye nan batay peyi a kont menas gang ame kriminèl yo? Nan moman n ap eseye yon nouvo fòm pouvwa (prezidans kolejyal), nou idantifye **10 aksyon ijan** pou sektè piblik ak prive : 1. **Ranfòse sekirite enfrastrikti** : Mete gad, kamera, ak sistèm ala pou pwoteje antèn, sant done, ak lòt enstalasyon. 2. **Kowòdinasyon ak otorite lokal** : Travay ansanm ak lapolis ak lòt otorite pou pataje enfòmasyon sou menas. 3. **Fòmasyon pou anplwaye** : Aprann pèsonèl yo kijan pou reyaji nan ka atak. 4. **Devlope pwotokòl ijan** : Kreye plan sekirite ak evakyasyon pou pèsonèl ak enstalasyon. 5. **Siveyans ak pwoteksyon rezo** : Detekte entwizyon ak anpeche gang yo deranje sèvis telekominikasyon. 6. **Kolaborasyon ak kominote lokal** : Idantifye zòn ki gen plis risk epi elabore estrateji sekirite. 7. **Relasyon ak otorite sekirite** : Travay dirèkteman ak lapolis ak lame pou reponn pi vit. 8. **Sansibilizasyon piblik** : Fè moun konnen risk gang yo epi ankouraje patisipasyon kominotè. 9. **Envestisman nan teknoloji sekirite** : Achte kamera entelijan, sistèm deteksyon, ak lòt ekipman pou pwoteje sit kritik. 10. **Patisipasyon nan inisyativ sekirite sektè a** : Pataje bon pratik ak lòt aktè sektè Telecom. Marcelin Montaigne Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan kèlke jou se 17 me, se jou mondyal Telekominikasyon ak Teknoloji Enfòmasyon an, ki gen tèm pou a ne 2025 **\"Egalite ant gason ak fanm nan transfòmasyon dijital la\"**. Men, nan peyi nou, sitou pou jèn ki gen lavni yo menase ak aktivite gang ame kriminèl ki okipe anpil nan zòn Pòtoprens ak wout", "domain": "rezonodwes.com", "date": "2025-11-07 19:23:15", "url": "https://rezonodwes.com/?p=355925", "image_url": null}
{"title": "Ayiti koupe fache | Kwonik #28 : Ranson – Dèt Lendepandans - Rezo Nòdwès", "text": "AYITI KOUPE FACHE – KWONIK #28: RANSON-DÈT LENDEPANDANS Nan kad deba nasyonal ak entènasyonal ki rekoumanse soulve otou de kesyon ranson-dèt lendepandans kont peyi enperyalis Lafrans lan, Ayiti Koupe Fache nan Kwonik sa a ap soulve kèk pwen pou konsiderasyon tout kanmarad nan batay la. Nap kontinye soulve dòt pwen nan w pwochen Kwonik Ayiti Koupe Fache. Dirijan Leta yo, plizyè fraksyon nan boujwazi ak politisyen nan tiboujwazi ayisyen an fin livre gouvènay peyi a bay gang ame, asasen, kriminèl, dilè dwòg-nakotrafikan, machann ògàn, ak machann zam ak minisyon, depi omwen 10 zan. Yo pa janm sispann masakre moun nan katye popilè yo lajounen kou lannuit, mete pèp la nan kouri kite kay yo nan  katye popilè  yo, boule enfrastrikti ak enstitisyon piblik ak prive. Nan kontèks sa a, li enpòtan pou nou raple 17 avril 2025 la ap fè 200 lane depi Lafrans te enpoze pèp ayisyen yon GWO Ranson, sa yo rele “Dèt Lendepandans” la. Malgre n ap neye nan san konpatriyòt nou yo nan Pòtoprens ak Latibonit, li enpòtan pou raple kouman Lafrans te kase ponyèt pèp ayisyen ak ranson 1825 lan. Aprè viktwa lame endijèn sou lame Napoleyon nan lane 1803, pèp ayisyen te fonde yon peyi ki voye jete lòd mondyal esklavajis ak kolonizasyon ki t ap taye banda nan epòk la. 1804 se te premye pa yon sivilizasyon ki te chita sou solidarite ak tout moun ki te anba lesklavaj ak kolonizayon nan peryòd la. Se nan sans sa a, Ayiti te pote tout sipò l bay Bolivar, Miranda, revolisyonè Sendomeng yo e revolisyonè Grèk yo, elatriye. Epi non Ayiti a te raple gwo jenosid endyen yo te sibi anba men kolon loksidan yo. Pandan klas kiltivatè a tap goumen pou fòje pwojè byennèt kolektif pou tout moun lan, nouvo dirijan ak klas dominan Ayisyen yo t ap manniganse pou kenbe sosyete miwomiba a kote yon tigwoup te ka volè fwi travay majorite an jan anpil politik t ap eseye fè sa, jan nou te ka wè nan kaporalism agrè a, kòd riral yo, elatriye. Nan objektif pou konsolide demach antipopilè sa a, zotobre nan pouvwa Petion ak Boyer te aksepte negosye anbachal pou Lafrans te rekonèt endepandans peyi Ayiti. Apre 21 lane batay pou lendepandans la, pèp ayisyen limenm te toujou rete soude nan konviksyon l pou defann libete l, defann peyi a ak bayonèt. Klas dominan ak gouvènman an alepòk te chwazi mete ajenou nan pye wa Lafrans lan, Charles 10, pou aksepte peye Lafrans 150 milyon fran lò pou Lafrans swadizan rekonèt endepandans Ayiti. Pou defann enterè klas sosyal pa yo, klas boujwa a ak grandon yo, Boyer ak akolit li yo te deside krache sou sivilizasyon mas kiltivatè yo t ap goumen pou mete kanpe an. Se te yon mannyè pou yo kapab kase ren rezistans popilè a ki tap egzije pataj ren pou ren  byen-richès nasyon an. Nan aksepte peye ranson an, Boyer ak zakolit li yo te enpoze pwojè yon modèl ekonomik ak politik ki chita sou eksplwatasyon, dominasyon, opresyon, represyon, koripsyon, enpinite ak vòl sistematik fwi travay peyizan-travayè yo pou te peye gwo kokenn chenn ranson sa a. Sa te pèmèt boujwa ayisyen akimile lajan ak richès pa yo tou. Sa vle di tout pwa ranson an ak akimilasyon richès klas dominan reyaksyonè yo te chita sou do peyizan-travayè yo. Se konsa klas dominan reyaksyonè ayisyen yo te asosye ak enperyalis franse yo, antanke konplis,  kont peyizan-travayè yo nan ranson lendepandans lan. Pami eleman nou jwenn nan modèl sa a se kòd riral la, gwo taks sou agrikilti, eksklizyon kiltivatè yo, elatriye. Modèl sa a kote fwi travay kilvatè pataje nan peye ranson ak pou ranpli pòch grandon-boujwa ayisyen rete dominan pandan plis pase yon syèk. Sa se orijin istorik sosyete miwomiba, sosyete peze souse, sosyete mal pataje a ki tonbe an dekonpozisyon konplè, pourisman total, ak nan twou nou ladann la a, jounen jodi a. 17 Avril 1825 – 17 Avril 2025, se 200 lane kote Lafrans, ak konplisite boujwa e grandon ayisyen te deside bay batay pou byennèt pèp ayisyen an panzou ak so kabrit. Li enposib pou fè bilan kantite lavi moun evenmam ranson sa a detwi, timoun ki rete analfabèt tout vi yo, kantite dega anviwonman ayiti sibi kote jodi a, n ap pale de katastwòf ekolojik, katastwòf sosyal, katastwòf ekonomik, katastwòf politik, katastwòf kiltirèl, katastwòf mantal, elatriye. Pandan jounen jodi a, klas dominan yo, politisyen yo, nan konplisite ak enperyalis yo, livre peyi a bay gang, dilè dwòg-nakotrafikan, machann ògàn, ak machann zam ak minisyon, li enpòtan pou nou komemore 200 lane ranson lendepandans la pou nou tire leson istorik nesesè yo. Se yon fason pou nou montre kouman batay pou kenbe ideyal 1804 la egzije pou klas travayè yo, ouvriye, peyizan ak tout klas oprime yo konprann ke lavi yo, desten yo, lavni yo se nan batay san pran souf pou ranvèse Leta boujwa-grandon-politisyen granmanjè kowonpi tyoul enperyalis la pou bati yon sosyete ki chita sou byennèt kolektif la nan enterè fondamantal mas popilè yo. Jan nou di pi wo a, sa yo se kèk pwen refleksyon Ayiti Koupe Fache pote nan deba nasyonal kou entènasyonal kap fèt sou kesyon restitisyon ak reparasyon lajan ranson-dèt lendepandans la. VIV RESTITISYON AK REPARASYON LAJAN RANSON AN NAN MEN PEYI ENPERYALIS LAFRANS NAN ENTERÈ PÈP AYISYEN! VIV LIT OTONÒM AK ÒGANIZASYON OTONÒM KAN PÈP LA AK KLAS TRAVAYÈ YO KÒM POTOMITAN POU METE KANPE YON LETA DEMOKRATIK POPILÈ TOU NÈF! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AYITI KOUPE FACHE – KWONIK #28: RANSON-DÈT LENDEPANDANS Nan kad deba nasyonal ak entènasyonal ki rekoumanse soulve otou de kesyon ranson-dèt lendepandans kont peyi enperyalis Lafrans lan, Ayiti Koupe Fache nan Kwonik sa a ap soulve kèk pwen pou konsiderasyon tout kanmarad nan batay la. Nap kontinye soulve dòt pwen nan w pwochen Kwonik Ayiti", "domain": "rezonodwes.com", "date": "2025-11-07 19:23:17", "url": "https://rezonodwes.com/?p=355864", "image_url": null}
{"title": "Piblikasyon FELmag : Mo powèt Anivince Jean Baptiste, prezidan Festival Entènasyonal Literati Kreyòl - Rezo Nòdwès", "text": " « Association FEL Caraïbes » ak Festival Entènasyonal Literati Kreyòl anonse piblikasyon FELmag, yon magazin pou pwomosyon pwodiksyon syantifik ak pwodiksyon literè lang kreyòl ki mobilize plis pase trant (30) pèsonalite nan milye kreyolofòn nan. Daprè responsab yo, piblikasyon sila a antre nan kad yon pwojè ki pi laj yo batize « Karavàn kreyolofoni » kote yo vize koule 10 000 egzanplè magazin nan nan inivèsite ak nan lekòl peyi Ayiti disi fen mwa jen 2025 lan. « FELmag, yon piblikasyon istorik pou yon kreyolofoni syantifik ak yon kreyolofoni literè fètefouni ». Nou envite w li « Mo powèt Anivince Jean Baptiste », prezidan Festival Entènasyonal Literati Kreyòl », ekri pou prezante magazin nan. Nou p ap janm bouke di sa. Klèwonnen sa tout lasent jounen menm, si se sa ki pri pou yo tande nou, pou yo konprann nou epi aji. Li trè enkonsevab, inimajinab, pou Ayiti, pi gwo kominote kreyolofòn nan lemond pa rive enplante tout yon flonn aktivite ak inisyativ nan enterè devlòpman kreyolofoni. Li enkonsevab pou pa genyen yon latriye espas pou fasilite plis echanj kiltirèl ak entèlèktyèl nan mitan nou menm pèp kreyolopal ki nan Karayib la ak nan Oseyan endyen ki tèlman gen kichòy pou n boukante, pou n pataje, pou nou rakonte yonn lòt. Se pou desann fe anomali sa yo menm nou te kreye Festival Entènasyonal Literati Kreyòl an 2019. FELmag, kòm prensipal ògàn piblikasyon Festival Entènasyonal Literati Kreyòl vini nan menm dinamik « pou yon kreyolofoni solid e solidè » a an menm tan, ap travay darachpye « pou yon kreyolofoni syantifik ak yon kreyolofoni literè fètefouni ». FELmag se yon nouvèl espas Association FEL Caraïbes louvri debatan pou tout kalite pwodiksyon syantifik ak pwodiksyon literè ki fèt nan lang kreyòl la bay kalinda. Se yon kafou rankont tou kote kreyòl divès kominote kreyolofòn Karayib la ak Oseyan endyen ap layite nan menm espas la. Se vre, jewografi elwànye nou, men lang nou, istwa nou, pase nou rapwoche nou. Se pale pou n kontinye pale, nou chak nan varyete kreyòl pa nou, pou nou yonn konprann lòt litlit epi konsa kreye plis posibilite pou demen rich ak lespwa pou lang an nou. Solidarite pèp kreyolofòn yo pou pouse kreyòl pi douvan se yonn nan pi bèl omaj nou ta kapab rann zansèt nou yo ki te rive fòje lang sa a nan mitan kalamite kolonizasyon. Se okazyon pou n di chapoba pou inisyatè Bannzil kreyòl yo ki kite pou nou, depi 1983, 28 oktòb kòm Jounen selebrasyon entènasyonal lang ak kilti kreyòl. N ap remèsye chak kontribitè, chak enstitisyon ki pote kole pou n ateri ak pwojè sa a. Yon remèsiman apa pou patenè istorik Festival Entènasyonal Literati Kreyòl yo, tankou: Fondation Maurice Sixto, Organisation Martiniquaise pour le Développement des Arts et de la Culture, C3 Editions, Akademi Kreyòl Ayisyen, Sosyete Koukouy, Espas Kreyòl, Tanbou – Literè ak KEPKAA. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "« Association FEL Caraïbes » ak Festival Entènasyonal Literati Kreyòl anonse piblikasyon FELmag, yon magazin pou pwomosyon pwodiksyon syantifik ak pwodiksyon literè lang kreyòl ki mobilize plis pase trant (30) pèsonalite nan milye kreyolofòn nan. Daprè responsab yo, piblikasyon sila a antre nan kad yon pwojè ki pi laj yo batize « Karavàn kreyolofoni » kote yo vize koule", "domain": "rezonodwes.com", "date": "2025-11-07 19:23:18", "url": "https://rezonodwes.com/?p=355049", "image_url": null}
{"title": "11 mwa ak Konsèy Prezidansyèl Tranzisyon an … Epi ? - Rezo Nòdwès", "text": "NÒT POU LAPRÈS 11 mwa ak Konsèy Prezidansyèl Tranzisyon an … Epi ? Nan moman kote anpil katye nan Pòtoprens anba gwo atak gwoup ame, espesyalman sou popilasyon nan Dèlma 30, Bapedchoz, Kriswa ak lòt zòn ankò, Pati AKAO voye yon lòt fwa ankò senpati li bay tout moun k ap soufri anba zak laterè, sasinay, kraze brize, boule kay, biznis, lekòl, lopital, detwi enfrastrikti piblik kou prive, bandi yo kontinye ap poze. Anfas estrateji etenn souf sa a, move kondisyon lavi ak tout tribilasyon k ap depafini ak popilasyon an, espesyalman sila yo ki pi defavorize yo, AKAO kontinye egzije pou Otorite nan peyi a adopte yon politik klè pou fini ak ensekirite pwograme a. Objektif la se kwape tout move zak kriminèl yo, mete chèf yo anba kòd epi demantle ni gwoup ame yo, ni kowalisyon ki reyini politisyen rabi ak potanta nan komès ak endistri k ap sipòte yo. Pèp la ekzije rezilta prese prese. Aktivite kriminèl ak zam yo lakòz twòp doulè, dezolasyon, lamizè, asasinay, vyòl sou fanm ak deplasman fòse pou batay kont ensekirite a rete nan aksyon ak pawòl van. Sa gen kèk semèn KPT a ap di li nan lagè kont tout gwoup oswa sektè ki enplike nan aktivite politiko-kriminèl pou destabilize Ayiti. Pawòl “bidjè lagè” ap pale alòske okenn strateji pa defini epi pandan Premye Minis la ap goumen pou kontwole Direksyon PNH la. Se atò gwoup ame ap vale teren nan Pòtoprens. Nan mwa Janvye 2025 la, Konseye-Prezidan Leslie Voltaire te anonse sou kont X (Tweet) li ke li bay Premye Minis la misyon rasanble prèv kont moun Loni, Kanada ak Etazini te sanksyone pou rezon sa a. Nan dat 29 janvye, li te denonse konplisite ant gang yo ak ansyen Prezidan Martelly sou televizyon TV5 nan peyi Lafrans. Yon mwa edmi apre deklarasyon sa a, se nad marinad : tout moun konstate ni pouvwa egzektif la, ni aparèy jidisyè a pa fè anyen nan sans sa. Li parèt klè se yon estrateji blòf ak divèsyon pouvwa a ap mennen, menm jan anpil otorite nan Leta konn abitye fè l. Nap sonje anons yon Minis Lajistis te fè sou radyo nan Pòtoprens, nan dat 27 out 2024, apre depatman trezò ameriken te pran sanksyon kont ansyen Prezidan Martelly pou enplikasyon l nan trafik dwòg ak aktivite gang ( https://home.treasury.gov/news/press-releases/jy2542 ). Jouk koulye a, ti mari pa monte, ti mari pa desann. Nan mitan pwoblèm ensekirite kap boulvèse peyi a, Pati AKAO kwè li nesesè pou byen konprann kòz estriktirèl kriz gwo nèg k ap brase bil sosyete a, dekwa pou reflechi tou sou solisyon dirab pou n soti nan kriz la. Kòz estriktirèl kriz ki depatcha tout sosyete a pran rasin li nan jan ekonomi peyi a konsantre depi dikdantan nan men yon ti ponyen moun. Kapital, kidonk lajan, teknoloji, ekipman, klas oligachik rantye a envesti nan peyi a tèlman rachitik li pa ka pèmèt devlopman ekonomi a, ni pwodui richès, alewè pou yon redistribisyon ekitab ta posib. Jodi a, nan mitan tout peyi Amerik ak Karayib yo, Ayiti gen yon PIB ki vo $1,693 dola US sèlman pou chak grenn ayisyen e se peyi kote gen plis diferans ant moun ki pi rich ak moun ki pi pòv. Ekonomi an fèb anpil, lè n konsidere Leta ak klas ekonomik ayisyen yo ansanm atire mwens envestisman etranje (sèlman 1 milya dola pou Ayiti, alòske Dominikani rive rale $60 milya, Jamayik $20 milya). Se « modèl ekonomik » sa a, Konseye Fritz Jean ki se nouvo Prezidan KPT a te konn rele l “Kaptasyon Leta” ki prensipal kòz degradasyon san fren kondisyon sosyo ekonomik yo. Fas ak echèk sa a, plizyè aktè nan mitan klas dominant yo mare aktivite yo tou ak ekonomi kriminèl la e, pou yo repwodui tèt yo epi konsève yon seri monopòl, yo fè dap-piyanp sou Leta a. Se strateji “Kaptasyon Leta” sa a nou dwe kwape dekwa pou peyi a soti nan sitiyasyon sosyo ekonomik malouk li twouve l la. KPT a ansanm ak gouvènman li mete kanpe a pa bay okenn siyal ki ale nan sans pou frennen strateji sa a e mete baz pou bonjan refòm ekonomik. Peyi d Ayiti bezwen yon nouvo klas dirijan ki deside e ki kapab goumen pou retire Leta anba grif mafya ekonomik la. Pandan Leta ak tout fòs sosyal konsekan anndan peyi dwe kontinye konbat machin ensekirite ak enstabilite kap simaye soufrans epi demantibile sosyete a, nou dwe travay sou solisyon dirab . Sa vle di pou fòs ekonomik, politik ak sosyal yo travay pou: 1) devlope potansyèl ekonomik reyèl peyi a, 2) rale kapital ki nesesè pou bay sektè dinamik yo jarèt, 3) mobilize pèp la pou devlopman Ayiti , menm jan li ride ak fòs kouray li anpil lòt peyi dekole, kit se nan Karayib la, kit se Chili, Kanada, … AKAO idantifye kèk sektè ki kapab kreye anpil travay epi rapòte gwo benefis: Menm lè tout resous potansyèl sa yo egziste, pi gwo defi a rete nan kapasite pou mobilize kapital ki nesesè pou devlope yo ak bon jan kad legal ki dwe prepare epi adopte, diferan refòm ki dwe aplike (sistèm kredi, asirans, kadas, fiscal ak taks, sekirite fonsye, sekirite jiridik, sekirite envestisman, fasilite pou fè biznis, …), sèl fason pou atire envestisman ayisyen ak envestisman dirèk etranje nan sektè sa yo. Fòs ekonomik, politik ak sosyal yo dwe travay pou emèjans plizyè gwoup ekonomik, piti, moyèn ak gwo antrepriz, k ap patisipe nan devlopman peyi a, pou pèmèt jenès la, travayè yo, kad yo travay nan peyi yo, angiz pou y al vann fòs kouraj yo aletranje nan move kondisyon. Nan kafou danjere peyi a twouve li nan moman sa a, Pati AKAO kwè li nesesè pou tout sosyete mobilize nan batay kont strateji politiko-kriminèl ki chita sou vyolans gwoup ame yo. N ap fè KPT a, espesyalman Konseye Prezidan Fritz Jean, Premye Minis Alix Didier Fils-Aimè ak tout gouvènman an sonje yo gen responsabilite pou garanti dwa popilasyon an pou l viv nan kè poze e y ap gen pou rann kont devan Nasyon an. N ap envite fòs ekonomik, politik ak sosyal ki pataje vizyon global sou kriz striktirèl peyi a vin mete men pou nou reyalize l. Se sèl mwayen pou nou kreye kondisyon pou sosyete a soti nan kriz malouk sa a epi amelyore kondisyon lavi popilasyon an yon fason dirab. Viv Ayiti ! Viv yon Peyi granmoun, yon Sosyete san fòs kote. Pòtoprens, 18 Mas 2025 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈS 11 mwa ak Konsèy Prezidansyèl Tranzisyon an … Epi ? Nan moman kote anpil katye nan Pòtoprens anba gwo atak gwoup ame, espesyalman sou popilasyon nan Dèlma 30, Bapedchoz, Kriswa ak lòt zòn ankò, Pati AKAO voye yon lòt fwa ankò senpati li bay tout moun k ap soufri anba zak laterè,", "domain": "rezonodwes.com", "date": "2025-11-07 19:23:19", "url": "https://rezonodwes.com/?p=354271", "image_url": null}
{"title": "Rektè Fritz Deshommes pase mayèt Inivèsite Leta bay yon nouvo Konsèy Egzekitif - Rezo Nòdwès", "text": " 19 mas 2025 Pou m kòmanse, ban m di jan m kontan remèt mayèt Inivèsite Leta a bay yon nouvo Konsèy Egzekitif. M ap pwofite voye yon chay konpliman pou touletwa (3)  dirijan tou nèf k ap pran tèt Inivèsite nou an, a pati jounen jodia, 19 mas 2025. Mwen swete yo reyisi nan tout pwojè , tout lide yo genyen pou fè UEH la vanse. Bèl Konpliman tou pou manm  Komisyon Elektoral Santral yo ki rive reyalize eleksyon yo. Nou konnen l pa t fasil. Komisyon an te blije mete nan balans lan tout sa l genyen kòm kouraj, kòm fèmte, kòm konpetans. Prezidan Walex Pierre, chapo ba pou lidèchip ak sans responsablite ou. Lè m te ranpote premye eleksyon nan Rektora a nan lane 2002 pou pòs VisRektè Rechèch, mwen te angaje m pou  4 lane. Mwen pa t janm panse nan lane 2025, apre 23 zan, mwen t ap la toujou. Lè sa a mwen te deja genyen plis pase 25 an ap travay pou Leta nan divès enstitisyon tankou  Administrasyon Jeneral Dwan, Ministè Finans, Komisyon Nasyonal pou Refòm Administrativ,  elatriye. Si m rive pase tout tan sa a, se paske pèsonèl Rektora a te ban m yon kolaborasyon djanm, lwayal, konpetan. Pandan 23 lane sa yo, nou wè, nou pase, nou fè,  nou sibi,  ansanm anpil evènman. Ansanm, nou te gen bon jou, nou te gen move jou. Nou te vin tankou yon fanmi. E si n te gen opòtinite travèse divès pasdlo, jwenn bout anpil peripesi,  jis nou ta rive bay kèk rezilta pozitif, se paske pèsonèl Rektora a te pote kole kòmsadwa. Jodia, nou vin di tout manm pèsonèl la – Direktè, Asistan Direktè, chèf sèvis, Assistant, Sekretè, chèf Seksyon, mesaje, gadyen, sekirite, menajè,  pwofesyonel divès kategori, divès nivo – yon gwo mèsi. Yon mèsi ki soti nan fon kè m. Se  menm kolaborasyon sa a, mwen mande n pou n bay nouvo Konsèy Egzekitif la pou nou kontinye mete Inivèsite nou  an sou wout limyè ak ekselans akademik. Yon chay remèsiman pou tout dwayen ak responsab antite nou yo,  pou tout pèsonèl akademik, pèsonèl, teknik, pèsonèl administratif UEH la nan tout peyi a k ap fè tou sa yo kapab pou yo kenbe Inivèsite a doubout malgre jan nou konnen sitiyasyon an malouk. San nou pa bliye  etidyan yo ki se premye preyokipasyon tout dirijan,  dekwa pou nou ka asire pi byen demen peyi a ak demen pa nou. Mwen gen yon dèt espesyal vizavi Konsèy Inivèsite a ki te fè m konfyans nan senk (5) eleksyon, twa (3) kòm VisRektè Rechèch, 2 kòm Rektè. Pandan m ap di yo mèsi, mwen vle fè  yo konnen mwen te chache fè tou sa m kapab pou m pa gaspiye konfyans yo. E m ap tou anonse nou fenk pibliye yon dokiman ki ranmase tout rezolisyon Konsèy la adopte depi lane 1992 jouk jounen jodia. Li rele: “ Recueil des Résolutions du Conseil de l’Université d’Etat d’Haiti (1992-2025)”.  Dokiman sa a ap pèmèt nou mezire kokenn chenn travay  Konsèy la reyalize pou l pèmèt  Inivèsite a rete  nan bon chimen. Se konsa nou chwazi rann  enstans ki pi wo nan Enstitisyon nou an yon omaj li merite edmi twa ka. Mwen pa ka bliye lòt kòlèg nan Konsèy Egzekitif mwen t ap dirije a. Se yo menm ki kenbe Rektora a depi mwa novanm 2024 la,   pandan m te  – e m toujou – bloke aletranje. Mèsi VisRektè Poincy, Mèsi VisRektè Blaise. Pèmèt mwen di yo mo espesyal pou: Devan kouray yo, lwayote yo, konpetans yo, jenewozite yo, mwen koube m byen ba, ak anpil gratitid. Mwen pa ka  bliye premye kote k te akeyi m nan Rektora a. Se te  Biwo VisRektè Rechèch la. Yon mèsi espesyal pou yo tou. Mwen dwe yon mèsi espesyal tou – pi espesyal toujou – pou antite pwovens nou yo. Nan Jakmèl, Okay, Podepè, nan Gonayiv sitou, sa te rèd anpil. Kriz sou kriz.  Nou konsidere nou te  gen anpil  chans jwenn sipò  plizyè pèsonalite, plizyè notab, plizyè akademik ak pwofesyonèl  wòtpòt nan vil sa yo ki te rive privilejye lanmou yo gen pou vil yo, pou jenès la ak pou Inivèsite a pou yo vin  bay kout men pa yo –  swa kòm dirijan, swa kòm manm konsèy konsiltatif, swa kòm konseye benevòl – pou ede n relve gwo defi Lekòl sa yo te poze. Nan anpil ka,  se gwo sakrifis anpil nan yo te  konsanti.    Anpil nan yo,  nou pa konnen yo, nou pa janm rankontre yo. Men y ap fè yon travay ekstwòdinè, ak zong yo, san anpil mwayen. Sou kesyon mwayen an, se menm ka tou pou Ench, Fò Libète, Okap  ki toujou kenbe djanm. Pou yo tout, pou tout direktè, tout pèsonèl, tout pwofesè Lekòl pwovens nou yo, yon gwo kout chapo. Nou sonje nan mwa fevriye a, mwen te gen okazyon distribye kèk plak Onè ak Merit bay plizyè manm kominote a : manm pèsonèl Rektora a, manm pèsonèl Inivèsite a, dwayen, manm Konsèy Inivèsite,  pwofesè, etidyan, Potoprens tankou pwovens. Se yon konfesyon mwen vle fè nou: se je wont je ki fè m pa t distribye plis plak. Pou jan m gen dèt vizavi kominote UEH la. Pou jan m santi m gen rekonesans ak gratitid nan kè m pou anpil anpil lòt manm kominote a. Fòk mwen rekonèt tou, nan dewoulman manda m nan, nou pa t pou kont nou. Nou te rive devlope patenarya ak anpil Inivèsite, anpil asosyasyon Inivèsite.  Anplis patnè tradisyonel yo  tankou AUF, ARES-CCD, nou te rive tabli bon jan relasyon ak : Nou vle di yo tout yo gwo mèsi pou solidarite ak anpati  yo manifeste vizavi UEH. Mèsi tou pou tout Ministè, tout biwo Leta ki te siyen Pwotokol ak nou. Mèsi tou pou patnè kominote entenasyonal la tankou PNUD, UNESCO, FNUAP, AECID, UE, plizyè Anbasad, mèsi pou Kellog Foundation, elatriye. Nou deja ekri pifò nan patnè sa yo pou nou di yo mèsi epi pou nou mande  yo kontinye potekole ak inivèsite a anba lidechip nouvo responsab yo. Nou rekonèt nouvo Konsèy Egzekitif la pran tèt Inivèsite a nan yon moman difisil. Anpil Fakilte blije kite lokal yo. Anpil lòt anba gwo menas. Majorite nan yo pa ka fonksyone kòmsadwa. Konsèy la pral gen pou l leve anpil defi. Jodia ankò, n ap mande Leta a pou l voye je gade Inivèsite a, Inivèsite l la, Inivèsite Leta a. Tande rèl nouvo dirijan yo. Se okazyon pou n redi yon verite nou tout konnen, ki valab pou tout peyi: Plis Inivèsite Leta a djanm, se plis Leta a ka djanm. Se plis peyi a ka djanm. Men nou konnen tou, malgre difikilte, malgre pwoblèm, toujou gen plas pou lespwa. Toujou gen zouti pou batay. Nan sans sa a, gen plizyè chantye ki deja pare pou pèmèt nouvo Konsèy la  jwenn levye pou l fè inivèsite a vanse. Premye chantye a se chantye bidjè Inivèsite a. Konsèy Egzekitif mwen t ap dirije a te rive negosye yon bon ogmantasyon nan denye bidje Leta a, ni pou salè, ni pou fonksyonman. Inivèsite a te gen lontan li pa t jwenn nivo ogmantasyon sa a. Nou te prefere kite lajan sa a pou nouvo  alatèt yo,  dekwa pou yo jwenn resous pou yo aplike pwogram yo. Yonn nan angajman nou te pran lè n t ap negosye ogmantasyon bidje a,  se ogmante montan  kat debi inivèsite a bay anplwaye l yo. Nou sèten angajman sa a ap respekte lè Konsèy Inivèsite a ap separe  bidje 2024-2025 lan. Direksyon Resous Zimen nan gen tan prepare yon pwopozisyon nan sans sa a. Lòt chantye ki bay lespwa, se chantye RadioTelevizyon Inivèsite Leta a. Inivèsite a preske pare pou l konkretize Pwotokòl li te siyen ak TNH la  nan dat 7 out 2023.  Materyèl  yo deja achte. Nou pi pre pase n pi lwen sou dosye sa a. Nouvo dirijan yo ap jwenn divès  lòt zouti pou leve defi k ap tann  yo. Nou ka site: Ban m anonse nou yon bon nouvèl ki fenk tonbe pou UEH la. Nou fenk jwenn yon dènye manifestasyon solidarite nan men AUF k ap kite peyi a. Se yè maten mwen resevwa yon lèt ofisyèl Direktè AUF la ki konfime konvèsasyon m te genyen sa fè de (2) semèn ak VisRektè AUF la. Se li ki  te anonse m desizyon Rektè AUF te pran anfavè UEH la pou fè UEH la kado materyèl ak ekipman AUF t ap sèvi nan Biwo Ayiti a.  Se nouvo Konsèy la k ap gen pou l resevwa materyèl sa yo. Yon kokenn chenn mesi pou Rektè  a, Mesye Slim Khalbous, VisRektè a, Mesye Abderrahmane Rida ak Direktè Rejyonal  AUF la, Mesye Marcio Venicio Barbosa. An nou sonje UEH se premye patnè AUF ann Ayiti ak nan Karayib la;  epi  lè AUF te fenk tabli an n Ayiti, se UEH la ki te resevwa l. Gen de (2) gwo chantye nouvo Konsèy la ka tabli sou yo nètalkole pou mete UEH la ak tout sosyete a nan yon lot nivo. Se chantye RENES ak chantye Reparasyon – Restitisyon. RENES se Rezo Nasyonal Ansèyman Siperyè Piblik Ayisyen UEH la ak UPR yo te kreye pou pèmèt sistèm piblik anseyman siperyè a pran plas li merite nan peyi d Ayiti,  dekwa pou se merit ak talan ki krite fondalnatal pou tout moun jwenn plas nan Inivèsite an n Ayiti, selon sa Konsititisyon 1987 la prevwa. RENES se yon gwo levye ki ka ankouraje Leta ak sosyete a  bay tout Inivèsite ak Lekòl Siperyè Piblik yo plis enpotans, plis espas, plis konsiderasyon. Se Rektè UEH la ki prezidan l konnye a. Kanta pou dosye Restitisyon ak Reparasyon an, se tout sosyete a ki gen UEH rekonesans dèske l remete dosye sa a nan aktyalite. Epi nou kontan anonse ki jan 2 dènye dosye sa yo makonnen. Nan okazyon ane  200 zan Ranson Endependans lan, ki te tabli nan dat 17 avril 1825,  UPR yo ak UEH la ap met tèt yo ansanm pou oganize  yon seri manifestasyon pou nou gade ki jan nou ka rive fè peyi Lafrans remèt lajan Dèt – padon ranson –   Endependans lan. An palan de restitisyon, èske nou pa ka tou pwofite anonse, raple, Komite Nasyonal Ayisyen an pou Restitisyon ak Reparasyon an (CNHRR) mete deyò yon petisyon pou nou rive  montre se tout peyi a k ap  reklame restitisyon an. Imajine nou ta rive kolekte yon milyon siyati nan peyi d Ayiti, nan dyapora a ak nan men kèk etranje tou !!!. Se pou sa li ta bon pou tout kominote UEH la ta pote kole nan  kesyon sa a epi mache sansiblize tout lòt kominote,  anndan tankou deyo peyi a. Etidyan UEH, Pwofesè UEH, pèsonèl UEH, dirijan UEH nan tout peyi a,  koz restitisyon an se koz nou tout. Ranmase petisyon an, fè l mache, ba l jarèt. Se nou ki pou pote limyè pou sosyete nou an nan defann tout bèl koz ki ka ede peyi  nou an  ak Inivèsite nou an vanse pou pi devan. Mezanmi pawòl la komanse twò long. Yon dènye mo pou n fini. Pa bliye Lekòl ak Fakilte pwovens yo ki gen anpil potansyèl, anpil pwomès. Epi, gwo kriz ki te eklate ant Rektora a ak Lekòl Dwa Gonayiv la se yon egzanp ki montre nou nesesite pou nou pi pwòch Lekòl pwovens yo, pou nou ba yo plis enpòtans, plis resous, plis konsiderasyon, tankou rezolisyon konsansyèl Etajenewo yo mande sa. Pou nou fini toutbon, se avèk anpil kè kontan,  nan kè poze ak nan lanmou, Konsèy Egzekitif mwen t ap dirije a transmèt flanbo a bay  nouvo Konsèy Egzekitif la . Nou swete yo  anpil siksè nan misyon yo. Mèsi, mèsi, mèsi anpil anpil anpil. 19 mas 2025 Fritz Deshommes Rektè Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "19 mas 2025 Pou m kòmanse, ban m di jan m kontan remèt mayèt Inivèsite Leta a bay yon nouvo Konsèy Egzekitif. M ap pwofite voye yon chay konpliman pou touletwa (3) dirijan tou nèf k ap pran tèt Inivèsite nou an, a pati jounen jodia, 19 mas 2025. Mwen swete yo reyisi nan tout", "domain": "rezonodwes.com", "date": "2025-11-07 19:23:21", "url": "https://rezonodwes.com/?p=354246", "image_url": null}
{"title": "Kisa asistans entènasyonal la pote pou nou? - Rezo Nòdwès", "text": " Pandan kriminèl asasen ap ansèkle epi trangle kapital peyi a, KPT, primati, lapolis, epi fòs polis miltinasyonal yo montre yo tout enkapab pou bloke avansman gang teworis asasen kriminèl yo, alewè pou elimine yo. Chak mwa se plizyè santèn viktim ki tonbe anba bal asasen yo, se plizyè milye moun ki blije kouri kite kay ak katye yo. Gen plis pase yon milyon refijye entèn ann Ayiti. Se nan menm moman sa a, administrasyon meriken Donald Trump lan ap pimpe refijye tounen ann Ayiti pi rèd pandan y ap koupe nan fon fòs polis miltinasyonal la epi y ap elimine fon USAID yo. Anfas tout kalite pèsekisyon sa yo anpil moun santi yo dezanpare. Yo pa konn ki sen pou priye ankò. Se w GWO DEFI. Yon lòt lokipasyon LONI, referandòm malatchong ak eleksyon fo mamit, pike kole se remèd chwal sa yo, entènasyonal la pare pou nou nan tan kap vini la yo. Lan kad sa a, kijan èske nou dwe konprann sa yo rele « asistans entènaysonal la? » Pou nou konprann sa yo rele « asistans entènasyonal la, » fòk nou mande tèt nou, « kijan fè peyi a rive nan sitiyasyon li ye jounen jodi a malgre tout swadizan asistans entènasyonal sa yo? » Ann fè yon koudèy sou listwa: Depi lendepandans, tout gwo puisans entènasyonal yo te bòykote Ayiti. Ak konplisite entènasyonal, Lafrans te fòse Ayiti dedomaje ansyen kolon yo ak dèt ranson lendepandans lan ki te bloke devlopman nasyonal la… 1915-34: lokipasyon enperyalis meriken ak konplisite klas dirijan antinasyonal yo kontinye souse richès peyi a. Meriken te vòlò rezèv lò peyi a, li mete yon konstitisyon popetwèl pou fè dappiyanp sou tè peyizan, epi lajan ladwàn.  Yo devalye goud lan, yo remete kòve, yo masakre 2% nan peyizan yo, elatriye… Apre lokipasyon 19 lane a, meriken mete sou pye yon lame. Wòl lame sa a se te pwoteje enterè gwo konpayi meriken nan peyi a. Se konsa nan lane 1940 yo, konpayi meriken, SHADA, vin tabli kò li nan peyi a. Li met men sou 10 000 karo tè pou pi piti. Li plante plant kawotchou ak pit lame meriken te bezwen nan 2èm Gè enperyalis mondyal la. Se nan konsa yon pil ak pakèt peyizan te pèdi tè yo. Anpil nan peyizan sa yo te oblije ale nan peyi panyòl tankou Repiblik dominikèn ak Kiba pou yo al vann fòs kouraj yo nan konpayi sik meriken. 1957-1986: diktati Divalye a te blayi kò li sou peyi a. Sou pretèks li tap konbat kominis, gouvènman Divalye a kraze brize tout òganizasyon popilè, arete, netralize, baboukete, ekzile oubyen touye tout moun ki t ap batay pou chanjman. Gwo zouzoun/granmanjè nan Leta yo, boujwazi biwokratik la, te pwofite ranpli pòch yo. Tout enstitisyon Leta yo te tounen pwopriyete prive yo. Se nan kad sa a, USAID rantre nan peyi a. Sou pretèks pou li vin ede peyi a devlope, wòl veritab USAID se te ranfòse dominasyon meriken sou peyi a. Pou vegle je moun, li mete kèk sèvis sosyal sou pye, tankou distribisyon manje sinistre, kantin, vaksen, elatrye. Sèvis sa yo, se sèvis Leta ayisyen ta dwe bay nòmalman tankou tout Leta k ap travay pou byenèt popilasyon an. Men kòm meriken ak tout boujwazi a pa vle yon Leta ki gen nan pwogram li pwoteje popilasyon an ak bay sèvis, yo prefere yon òganis kankou USAID, ak tout kolonn ONG yo (apeprè 10 mil ann Ayiti), vin fè lacharite. USAID se yon zouti dominasyon enperyalis meriken. Gouvènman meriken rele USAID yon aparèy pou aplike « Soft Power» ki vle di yon aparèy pou « Aplikasyon Fòs ak Souplès. » Andotre tèm, se aplikasyon yon politik « Rat Mòde Soufle! » Veritab wòl USAID tout bon vre, se devlope pwojè pou pèmèt gwo konpayi kapitalis meriken pran piyay lan peyi a nan vye kontra ki lakòz tout lajan tounen lakay yo ankò. Se konsa USAID ede mete sou pye zòn franch,  konpayi soutretans k ap peye travayè ayisyen salè grangou kloròks, salè pwatrinè ak salè mizè. Pwogram USAID yo tou kontribye lan destriksyon agrikilti peyi a, touye kochon kreyòl yo, elatriye. Nan amerik latin, USAID finanse koudeta kont gouvènman ki refize pliye sou lòd meriken. Kidonk, USAID vin swadizan ede peyi d Ayiti devlope apre meriken ak tout enstitisyon entènasyonal yo tankou FMI, Bank Mondyal, elatriye, mete tout kalite pwogram sou pye pou anpeche peyi a fè okenn pwogrè. Politik dominasyon sa a te parèt aklè aprè 1986, lè pèp la te chase gouvènman Divalye a. Koudeta 1991 lan te yon okazyon pou kraze tout òganizasyon popilè epitou mete sou pye sa yo rele pwogram ajisteman estriktirèl yo oubyen ankò plan lanmò ki se pwogram neyoliberal la. Se yon pwogram pou demantle Leta ayisyen, fin kraze endistri nasyonal yo, kraze sak te rete lan pwodiksyon agrikòl la. Se nan kad destriksyon sa a, kote peyi a pèdi souvrènte li nan tout nivo, kit politik, kit ekonomik, se nan kad sa a, USAID ap vin ofri pou li swadizan ede peyi a devlope. YON GWO MANTI! Ak yon men,  yo kraze w, epi ak lòt men an, yo ofri « ede » w. Jounen jodia lè Mouche Trump ap pale li bezwen kraze USAID, se pa paske li kont sa USAID ap fè nan lemond. Se pa sa ditou. Trump bezwen sispann tilasibab USAID ap bay yo. Pou Trump, maga, pati repibliken an jounen jodi a, USAID dwe sèvi enterè kapitalis meriken tou kri san li pa bezwen ap kache sa sou fòm èd imanitè, pandan l ap privatize tou anpil branch ak sèvis leta meriken an. Andotre tèm, yo pa nan afè itilizasyon USAID kòm Fòs souplès men se nan pwojeksyon fòs brital yo kwè pou defann enterè kapitalis enperyalis yo mondyalman. Toutfwa,  jounen jodi a, fòk nou klè: Sa yo rele asistans lan se pwazon li ye. Asistans lan se yon fason pou anpeche nou wè klè, pou anpeche nou konprann dominasyon enperyalis meriken sou peyi nou. Asistans lan sèvi tou pou devlope opòtinism, atantism, ak depandans anfantil nan mitan mas popilè yo, an patikilye nan tiboujwazi a, anba yon fòt dòz patènalism repiyan, sifokan, awogan, meprizan ak imilyan. Jounen jodi a, fòk nou byen konprann trè klèman: kit se asistans entènasyonal, kit se eleksyon fo mamit, pike kole, kit se referandòm malatchong, tout bagay sa yo gen yon sèl objektif : se ranfòsman ak konsolidasyon dominasyon enperyalis yo sou Ayiti ak Pèp Ayisyen, sou baz kontra eksplwatasyon minyè, pwojè touristik, pwojè agwo-endistri ak pwojè soutretans/zòn franch. Se gwo kapitalis etranje, boujwa lokal ak rezo kriminèl nakotrafikan tousèl kap pwofite de bagay sa yo. Enterè fondamantal ak Byennèt mas popilè yo pa nan pwojè sa yo ditou. Ositou, asistans entènasyonal la pa pote anyen pou Pèp Ayisyen sinon plis mizè, depandans, divizyon, koripsyon ak enstabilite nan mitan nou. Jan nou ka wè, sou baz tout sa nou di la yo, sa ki mennen peyi d Ayiti nan twou li ye la a, se tout yon konstriksyon politik ak ekonomik ki te koumanse fèt depi byen lontan, depi lendepandans menm, jouk jounen jodi a, anba dominasyon klas reyaksyonè yo (boujwa, grandon, granmanjè nan leta a) ak peyi kolon enperyalis yo, e depi 1915, sou dikta enperyalis meriken an ALATÈT . Yon sèl solisyon nou genyen pou nou nan Kan Pèp la, se konte sou pwòp fòs nou pou ranvèse radikalman chapant malpataje sosyete sa a, a koumanse ak ranvèsman leta kapitalis sa a epi konstriksyon ak tablisman yon lòt leta tounèf, ak travayè kòm potomitan, ki  baze sou enterè fondamantal Kan Pèp la e ki rele klas popilè yo chèmèt, chèmètrès. Wi, se la pou nou koumanse pou asire nap konstwi yon lòt kalite lavi nan peyi nou. Wi, NOU KAPAB! ABA TOUT ASISTANS MÒTÈL NAN  KALBAS ANPWAZONNEN! ANN KONTE SOU PWÒP FÒS NOU POU REBATI PEYI NOU SOU NOUVO BAZ! VIV LIT OTONÒM AK ÒGANIZASYON OTONÒM KAN PÈP LA AK TRAVAYÈ KÒM POTOMITAN! TRAVAYÈ TOUPATOU, ANN INIFYE NOU! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pandan kriminèl asasen ap ansèkle epi trangle kapital peyi a, KPT, primati, lapolis, epi fòs polis miltinasyonal yo montre yo tout enkapab pou bloke avansman gang teworis asasen kriminèl yo, alewè pou elimine yo. Chak mwa se plizyè santèn viktim ki tonbe anba bal asasen yo, se plizyè milye moun ki blije kouri kite kay", "domain": "rezonodwes.com", "date": "2025-11-07 19:23:22", "url": "https://rezonodwes.com/?p=353981", "image_url": null}
{"title": "Ayiti : Poukisa misyon sekirite Kenya ap dirije a gen pwoblèm. - Rezo Nòdwès", "text": " « Yo voye Kenyan yo vin mouri.” DUMAS MAÇON, DANIELA MOHOR ak NYABOGA KIAGE, 12 fevriye 2025 Plis pase sis mwa apre misyon an te deplwaye, Misyon Sipò pou Sekirite an Ayiti Kenya ap dirije a pa montre li koresponn ak objektif li.  Misyon an te vini pou ede lapolis reprann kontwòl teritwa gang yo te pran yo, anpeche menm gang sa yo pran plis teritwa ak pouvwa epi pèmèt moun ki nan bezwen jwenn aksè a èd imanitè. Men, kijan nou fè rive la epi kisa k ap tann nou pi devan ? Jounal The New Humanitarian ak Kenya’s Nation mennen yon ankèt pandan plizyè mwa, ki revele echèk misyon an soti nan mank resous, men tou paske depi an lagan se yon misyon  enposib pou anpil moun. Konsèy Sekirite Nasyonzini an te apwouve Misyon Sipò pou Sekirite Miltinasyonal la (MSS) an Oktòb 2023, plis pase dezan apre asasina Prezidan Jovenel Moïse la, ki te te plonje kapital ayisyèn lan, Pòtoprens, nan yon dezòd ak anachi san parèy. Li te pran prèske yon lane pou Etazini, prensipal peyi k ap finanse misyon an, konfye peyi Kenya lidèchip misyon an epi rive fè l ateri – akòz mank enterè lòt patnè entènasyonal yo ak opozisyon ki te genyen alafwa nan peyi Kenya ak an Ayiti. Dapre sa k te di okòmansman, misyon an te sipoze genyen 2,500 ofisye ak sòlda, men se sèlman 400 polisye Kenyen yo deplwaye an Ayiti nan fen mwa Jen 2024 pou sipòte Lapolis Nasyonal DAyiti (PNH) ki li menm tou manke moun epi zam pou konbat gang sa yo ki panse kapital la rele yo chèmèt, chèmètrès. Pi devan, yon nouvo gwoup 150 polis militè ki soti nan peyi Gwatemala te debake nan Pòtoprens nan kòmansman mwa Janvye 2025, epi plis pase 217 polisye Kenyan rive nan menm mwa sa. Nan kòmansman mwa fevriye 2025, 70 sòlda ki soti nan peyi Salvadò ak 200 lòt polisye peyi Kenyan rive an Ayiti. Men pifò peyi ki te pwomèt pou sipòte misyon MSS la pa respekte angajman yo. Jodia, malgre gen anviwon 1000 ofisye etranje ki deplwaye nan peyi a, men misyon an gen gwo pwoblèm finansman ak ekipman. Espwa pou rekanpe gouvènans an Ayiti febli tou : Konsèy Prezidansyèl Tranzisyon an ki te  kreye nan mwa davril 2024 pou travay pou òganize premye eleksyon nan peyi a depi 2016 pa avanse nan ajanda sa a, an patikilye akòz batay politik san kanpe ki genyen nan peyi a. Pou plizyè milyon Ayisyen vyolans gang yo afekte, chak jou lavi a vin pi mal. « Depi misyon an rive nan peyi a, gang yo kontinye vale teren. Yo pran plizyè ti katye ak omwen sèt vil kle ki te epanye, » Himmler Rébu, yon kolonèl lame ayisyen ki pran retrèt li, epitou ki se yon ansyen kandida alaprezidans, pataje ak nou. “Gen plizyè masak ki fèt, epi plizyè milye fanmi oblije kouri kite kay yo.” Nan lane 2024, omwen 5,600 moun mouri an Ayiti akòz vyolans gang yo – anviwon 1,000 anplis pase lane 2023 – epi 2,212 lòt moun te blese, dapre Nasyonzini. Ane pase, kantite moun ki deplase yo te rive anviwon 703,000 (6% nan popilasyon total Ayiti a ki se 11,5 milyon), 25% nan yo ap viv nan kan moun ki deplase, kote yo ekspoze a maladi tankou enfeksyon epi fanm ak tifi yo patikilyèman vilnerab a vyolans seksyèl. Nan 39% nan sit sa yo, moun ki deplase yo pa gen aksè a dlo potab epi yo pa resevwa okenn asistans imanitè, dapre yon nouvo rapò ki soti nan Rezo Nasyonal pou Defans Dwa Moun an Ayiti (RNDDH). Apeprè 1.5 milyon timoun pèdi aksè a edikasyon tou, yo paka al lekòl ankò – anpil nan yo vin antre nan gang. Li vin pi difisil pou moun k ap bay èd imanitè tou, paske yo gen mwens aksè a wout yo, mouvman yo difisil. Menm katye ki pi rich yo, ki te konsidere kòm sekirize sa pa gen lontan, kounye a se yo gang yo vize. Lopital ak sant sante yo pa epanye nonplis. « Bandi yo te vini epi yo pa t gen pitye, » Eliamise Jean, yon abitan katye Solino, ki gen 32 lane te di New Humanitarian. “Gen yon fanm ki nan trant lane yo konsa ak yon lòt fanm ansent uit mwa, yo touye nan zòn mwen an. Yo piye ak boule anpil kay ak machin. ” Pou kounye a, Eliamise ap viv nan yon kan moun ki deplase ak youn nan twa pitit li yo. Li di li pa remake okenn diferans depi Kenyen yo te rive. « Mwen tande gen Kenyen nan peyi a, men ki kote yo ye? « li te mande. « Poukisa yo an Ayiti si nou pa wè okenn diferans ? ” Misyon Enposib Depi an lagan, te gen anpil dout sou Misyon miltinasyonal sekirite a. Te gen dout sou finansman, manda misyon an ak kapasite lapolis Kenyen an pou dirije l, sitou paske pifò ofisye yo pa menm pale  fransè alevwa pou kreyòl. Okòmansman tou, yon jij nan peyi Kenya te bloke deplwaman an, li te konsidere li « enkonstitisyonèl, » men Prezidan William Ruto te kontoune lòd tribinal la lè li te siyen yon kontra dirèk ak ansyen Premye Minis ayisyen an, Ariel Henry, nan Nairobi nan dat 1ye mas 2024. Pandan Henry te Kenya, kowalisyon gang Viv Ansanm lan te lanse yon atak kowòdone sou pòs polis, prizon ak ayopò entènasyonal Potoprens yo. Kòm ayopò a te sènen, premye minis Henry pa t kapab retounen nan peyi a, jiskake li remèt demisyon li nan dat 11 Mas 2024, sa ki te mennen nan etablisman Konsèy Prezidansyèl Tranzisyon an, yon mwa annapre. The New Humanitarian fè entèvyou ak yon pakèt ekspè nan sekirite, moun k ap fè politik ak obsèvatè ayisyen kle pou ankèt sa a. Prèske tout di travay yo bay polisye Kenya yo fè a twòp pou yo. « Y ap eseye jan de entèvansyon sa yo depi 1915, » George Musamali, yon ekspè sekirite Kenya ki te deja yon ansyen ofisye nan yon inite elit nan polis Kenya a di. « Ameriken yo te kòmanse epi yo te ale san yo pa reyalize anyen. Nasyonzini [MINUSTAH] te la ak 17,000 ofisye militè brezilyen ki te pati tou. Se yon misyon totalman enposib. ” Paske yo pè pou l ta manke bay rezilta, gouvènman plizyè peyi ezite bay lajan yo te pwomèt nan fon pou fè misyon an mache a. Dapre plizyè sous, kounye a li gen anviwon 100 milyon dola, alòske se 600 milyon dola ki nesesè. Etazini poukont li te pwomèt l ap bay 300 milyon dola plis li te pwomèt lap mete 15 milyon dola nan fon an. Men jouk jodia se 1.7 milion peyi Lèzetazini bay epi anpil moun ap mande tèt yo èske nouvo prezidan Etazini an Donald Trump pral bay tout kòb sa a vre. William O’Neill, pi gwo ekspè nan dwa moun nan Nasyonzini sou Ayiti, te dekri sitiyasyon an kòm yon bagay ki bloke. « Jiskaske misyon an montre kèk bon siy reyisit, peyi yo pa pral promèt plis, » li te di. “Men, anmenmtan tou, san plis sòlda sou sòl la a, reyisit sa a enposib, men kòm p ap gen plis sòlda si pa gen plis lajan, tout bagay ka ret menm jan. » Menm Kenya poko deplwaye 600 ofisye adisyonèl yo te pwomèt yo. Alòske sòlda yo te fini fòmasyon yo e prezidan Ruto te di okòmansman yo t ap pral Ayiti nan fen mwa Novanm, men dat limit sa a depase lontan, sòlda sa yo toujou lakay yo, nan peyi Nairobi. Peyi Benen ki te ofri pou bay pi gwo kontenjan ki tap rive nan 2,000 sòlda yo, te anonse nan mwa Septanm pase a, li sispann deplwaman li a, sou baz sitiyasyon an an Ayiti mande pou yon solisyon militè e ke sòlda li yo pa t ap pran lòd nan men yon fòs lapolis. Pandan tan sa, sis ofisye militè Bahamas yo te voye Pòtoprens kòm yon ekip davans (anvan deplwaman 150 lòt) te resevwa otorizasyon pou retrè volontè nan men gouvènman yo, sa vle di yo ka ale si yo pa santi yo an sekirite. « Nou pa pral mete pèsonn an danje, » Minis afè etranjè Bahamas la te di. Gouvènman Barbad la limenm te fè bak nan angajman li te genyen pou l voye twoup li yo e li te anonse byen bonè mwa sa a li ta limite sipò li nan asistans teknik. Maria Isabel Salvador, chèf BINUH, misyon politik Nasyonzini an an Ayiti, te di New Humanitarian li kwè MSS la te gen kèk gwo defo depi nan kòmansman. Olye pou li  » baze sou demann peyi dAyiti, li baze sou sa peyi yo te pwopoze, » li te di. « Chif 2,500 se rezilta adisyon òf chak peyi te fè, olye pou yo te evalye bezwen reyèl yo, sa ki te objektivman obligatwa. Tout fason, pa t gen okenn dyagnostik klè sou sitiyasyon an ki te fèt, kidonk bezwen yo pa t adrese byen. ” Administrasyon Prezidan Joe Biden nan te pouse pou transfòme MSS la an yon misyon mentyen lapè fòmèl Nasyonzini pou jwenn yon bidjè ki apwopriye ak plis pèsonèl, men Larisi ak Lachin te opoze plizyè fwa yo mete veto sou demann Ameriken an nan Konsèy Sekirite Nasyonzini an. Evans Ogada, youn nan avoka Kenya yo ki te depoze petisyon nan tribinal la pou sispann deplwaman an, te di : “Misyon an tounen yon gwo van. Nou dwe rete tann epi wè kisa avni misyon an pral ye”. Resous yo pa ase, pandansetan, gang yo ap fè kontrebann pou jwenn gwo kantite zam lou ak minisyon alèz – zam sa yo soti sitou nan peyi Etazini – fòs polis Kenya ak Ayiti manke ekipman ak sipò pou goumen nan syèl la ak sou lanmè. Lame amerikèn voye bay Ayiti plizyè douzèn machin MaxxPro ki ka reziste anbiskad (MRAP), men plizyè ekspè sekirite te di The  The New Humanitarian yo pa vrèman efikas. « Sa yo pa tank. Sa yo se machin ki fèt pou transpòte twoup, men nou oblije itilize yo pou konba epi yo pran dife fasil lè gang yo voye cocktèl molotòv sou yo, » te di yon ekspè ki te deja travay nan Ministè Defans Ayisyen an, li te pale san l pa bay non l. O’Neill te di se sèlman mwatye veyikil sa yo ki te an sèvis nan mwa Oktòb 2024 paske gang yo te tire sou kawotchou yo, ki pa kawotchou ranfòse. Yon manm inite espesyalize anti-gang polis Ayisyen an, UTAG, te di The New Humanitarian ke ofisye Ayisyen pafwa oblije prete zam nan men lòt inite anndan lapolis la pandan operasyon yo akòz mank finansman ak zam. « Nou ap opere nan bidonvil, kote kay yo pil sou pil epi menas ka soti nan nenpòt kote, » li te di, pandan l ta p pale san l pa vle non l site. “Nou bezwen machin taktik, tankou tank, pou antre nan zòn gang yo kontwole yo; Nou bezwen kas balistik, jilè pabal, gwo kantite minisyon ak omwen de elikoptè.” Nan mwa Novanm 2024, an repons a kesyon The New Humanitarian te voye pa imel, yon pòtpawòl Depatman Deta te konfime Etazini te kontinye bay lapolis Ayisyen an ak MSS sipò lojistik ak ekipman. Sa gen ladann twa douzèn MRAP, ekipman pou renovasyon baz ak sipò MEDEVAC, ansanm ak radyo, linèt vizyon lannwit, dronn, òdinatè, minisyon ak ekipman antirevòlt. Men, li pa t pale pou machin konba ditou. Nan reyalite a, kantite polisye yo rete minim konpare ak gwosè gang yo, ki kontinye ap rekrite aktivman nan mitan popilasyon Ayisyèn nan, ki se an majorite jèn, chomè ak moun ki pèdi lespwa. « Misyon MSS la toujou manke moun, e gen yon gwo defisi entèlijans, » dapre Rébu, yon kolonèl Ayisyen. « Dapre mwen, yo voye Kenyan yo vin mouri. Yo te fòse yo dakò pou dirije yon sitiyasyon ke okenn fòs polis paka rezoud. » Lapolis Ayisyen ak MSS pafwa reprann teritwa nan men gang yo, men yo souvan oblije retire kò yo yon ti tan apre, sa ki pèmèt tou senpleman gwoup ame yo retounen. « Yo paka kontinye goumen lè fènwa poutèt yo pa gen baz avanse, » dapre O’Neill. Dapre kolonèl Rébu, lame Ayisyen an ki te retabli an 2017 pou ede konbat gang yo, sipoze veye zòn lapolis repran yo, men li manke pèsonèl, ekipman ak minisyon pou kenbe pozisyon li. Sou bò pa l, Clarens Renois ki se kowòdonatè jeneral pati Inyon Nasyonal pou Entegrite ak Rekonsilyasyon (UNIR), ki fè pati youn nan kowalisyon ki chita nan Konsèy Prezidansyèl Tranzisyon an, mete aksan sou gouvènman Ayisyen an ki te gen pou li kreye yon Konsèy Sekirite Nasyonal pou devlope yon plan estratejik, men dekrè ki kreye li a te pibliye jis nan fen mwa Desanm e, pou de rezon politik ak teknik, ka pran anpil tan anvan sa fèt, epi pou yo nonmen manm li yo. « Pa gen okenn Konsèy Sekirite Nasyonal ankò. Lapolis, kit se Kenya oswa Ayiti, opere gaye, « li te di. Ak difikilte sa yo vin genyen desepsyon popilasyon an. Gen kèk Ayisyen ki rive akize polisye Kenyan yo, se « an vakans » yo vini. « Yo poko antre nan reyalite Ayisyen an. Pifò nan yo ap pran lèz kò yo nan otèl yo sou wout ayewopò a, » di yon jèn abitan Pòtoprens ki pa vle non l revele pou rezon sekirite. « Sitiyasyon an pa amelyore ditou pou nou. Li vin pi mal. » Youn nan ofisye polis Kenya yo te deplwaye te dakò pou l bay The New Humanitarian yon entèvyou, men se sèlman sou kondisyon pou non l pa site, paske li pa t sipoze pale ak medya yo. Dapre li “Popilasyon Ayisyen an poko konprann sa n ap fè a. Li espere rezilta men li dwe konprann plis pase 80% nan depatman Lwès la [nan Pòtoprens] anba kontwòl gang yo. Sa ta mande yon deplwaman masif ak operasyon gwo echèl, e ni PNH (Polis Nasyonal Ayiti) ni MSS pa gen mwayen pou fè sa. » « Tout bagay dwe elimine » Pwoblèm yo politik tou. Konsèy Prezidansyèl Tranzisyon an gen sou do l akizasyon koripsyon kont twa nan manm li yo ki refize demisyone, ak lit pou pouvwa ki te mennen Konsèy la ranvwaye premye minis Garry Conille nan mwa Novanm pandan li te nonmen nan fen mwa Me – Tout sa yo bay gang yo plis jarèt. Gwoup ame yo aji tou nan yon fason ki pi kowòdone ak inifye, souvan yo atake ansanm plizyè kote, sa lakòz plizyè milye moun deplase, pafwa nan yon ti bat je. Kounye a yo kontwole omwen 85 pousan nan kapital la ak zòn ki viwonnen l, ansanm ak tout wout ki mennen Pòtoprens epi yon pati nan depatman Latibonit. Apre Conille fin ale, vyolans gang yo te ogmante nan pwen plizyè avyon te frape apre gang te louvri bal sou yo, sa ki te pouse administrasyon Aviyasyon Federal Ameriken an entèdi tout vòl sou Pòtoprens jiska Mas 2025, sa ki izole kapital la piplis toujou. « Gang yo gen anpil pouvwa, » Renois te di. “Mwen te pale ak kèk jèn ki abite nan zòn gang yo kontwole, e yo di m gang yo gen anpil zam ak minisyon e yo ka reziste pandan lontan. » Nan kondisyon sa a, li pa etonan si Ayisyen yo ap chèche mwayen pou pwoteje tèt yo. Yon mouvman vijilan yo rele « Bwa Kale », touye ak boule moun yo sispèk ki se manm gang, mouvman sa a te monte anpil nan dènye mwa yo. “Bwa Kale a ap pran plis fòs chak jou; « Nou wè plis lenchaj ak atak, ki rasanble polisye [Ayisyen] ak manm popilasyon an, » yon sous Nasyonzini te di The New Humanitarian. Yon politisyen Ayisyen, ki te mande tou pou l pale san l pa bay non l, te di “N ap viv yon sitiyasyon anachi, sa ki mennen anpil polisye ki fristre elimine nenpòt ènmi potansyèl yo. Yo di, ‘Pa gen prizon, pa gen okenn sistèm jistis.’ Kidonk, depi yo kenbe yon moun, yo touye l oswa lage l nan men popilasyon an pou ba l Bwa Kale, « . « Politik la se elimine tout sa k bay pwoblèm poutèt pa gen okenn lòt mezi pou debarase nou de moun nou sispèk ki soti nan move katye yo. » Jis mache nan lari a san pyès idantifikasyon ase pou fè w sispèk. Ogmantasyon Bwa Kale a tou vin fè chèf gang yo pi move epi atake piplis ak plis vyolans, kèk moun deja rele sa yon « gè sivil ». Yon egzanp terib sou nivo vyolans sa a se masak Pon-Sonde a, ki te fè omwen 115 moun mouri nan mwa Oktòb pase a, lè yon chèf gang pran revanch li sou yon gwoup brigad lokal ki t ap eseye kontrekare aktivite gwoup gang nan zòn lan. Jou ki te 10 Desanm nan, menm gang nan (Gran Grif) touye omwen 20 moun poutèt yo te touye 10 manm gang li an nan mouvman Bwa Kale nan depatman Latibonit. “Leta peyi a abandone jenès la. Yo pa mete okenn politik pou ba li yon bagay pou l fè, kit se pwofesyonèl, kiltirèl oswa espòtif.  » Malgre masak sa yo, gang yo kontinye gen gwo enfliyans sou yon pati nan popilasyon an, sitou jèn yo. Grangou ak devastasyon ap pouse piplis timoun ak adolesan rantre nan gwoup sa yo. Gwoup ame yo pwofite tou pakèt tan move gouvènans ak vid politik aktyèl la pou gaye yon naratif politik ki rezone ak jèn ki pa gen twòp chwa yo. « Nou gen yon jenès tout gouvènman yo te abandone, » dapre Renois. « Yo pa t janm met okenn politik pou ba yo okenn okipasyon, kit se pwofesyonèl, kiltirèl oswa espòtif. Se poutèt sa yo pa wè avni yo nan Leta sa a, epi yo santi yon anvi revòlte yo pou nenpòt kisa. » Jimmy Chérizier – alyas Barbecue – lidè Viv Ansanm nan, prezante tèt li tankou disip revolisyonè Ajanten an Che Guevara e tankou yon moun k ap ede moun ki nan bezwen. Apre MSS la ak lapolis Ayisyen te atake baz li nan mwa Novanm nan, li te fè sikile yon videyo kote li t ap plenyen konsènan kay li yo te kraze, ki te gen ladann pisin li, li di li te bati « pou timoun yo nan katye a. » Dapre UNICEF, kounye a minè yo reprezante anviwon mwatye nan manm gang yo. Rekritman timoun ogmante pou 70% nan lane 2024 konpare ak 2023. Nan dat 2 janvye 2025, Jimmy Chérizier te anonse kowalisyon gang li an yon se yon pati politik, byenke nouvo antite a pa gen okenn baz legal. Kounya, l ap mande yon plas sou tab la nan tranzisyon politik Ayiti a. Manke mwayen pou èd imanitè Poutèt kriz sekirite a vin pi mal, sitiyasyon imanitè an Ayiti kontinye deteryore. Dapre Pwogram Alimantè Mondyal la, 5.4 milyon Ayisyen – prèske mwatye popilasyon an – pa gen ase manje. De milyon nan yo fè fas a nivo ijans nan ensekirite alimantè. Nan depatman Latibonit la, ki konsidere tankou gad manje peyi a, pwodiksyon agrikòl la te sakaje anpil, poutèt kiltivatè yo « ap fè fas a entimidasyon, restriksyon aksè ak konfli tè, » dapre yon nouvo rapò Mercy Corps. Pwodiksyon limite fòse Ayisyen konte sou enpòtasyon pou yo siviv, men pri yo souvan twò wo pou fanmi yo. Fèmti ayewopò a ak gwo pò yo tou fè vin gen plis pwoblèm manje. « Pwoblèm entimidasyon gang yo ansanm ak move kondisyon wout yo ak mank disponiblite limite sou mache a afebli kapasite Ayiti pou kenbe baz agrikòl li, sa ki menase plis toujou sekirite alimantè alontèm li, » rapò a te di. Kriz la vin pi grav lè yo frennen òganizasyon k ap bay èd imanitè yo. Nan fen mwa Oktòb, yon elikoptè Nasyonzini, Pwogram Alimantè Mondyal t ap itilize pou bay èd te fòse fè yon aterisaj ijans apre gang te atake li. De semèn apre, Médecins Sans Frontières (MSF) te oblije sispann operasyon li yo apre lapolis Ayisyen ak manm popilasyon an te atake youn nan anbilans li yo, touye omwen de moun epi menase anplwaye li yo. Pou kounya a, òganizasyon an rekòmanse travay, sòf pou moun ki bezwen transpò ijans. Yon mwa apre, ògmantasyon atak gang te ogmante nan Pòtoprens. Sa ki te fòse òganizasyon imanitè yo ak ajans Nasyonzini yo pou yo deplase oswa evakye anplwaye an ijans. Mercy Corps te deplase kèk nan anplwaye entènasyonal li yo nan lòt rejyon yo e li te sispann tanporèman operasyon nan kapital la. ONG sa a rive kenbe pwogram li yo nan zòn riral tankou nan depatman Nippes ak Grand’Anse, ki gen ladann èd manje, sipò pou peyizan yo amelyore pwodiktivite ak distribisyon lajan. Men, petèt èd sa a pa pral dire, paske platfòm yo itilize pou bay èd sa yo sa yo depann de pwodui enpòte. « Kounye a, ayewopò entènasyonal Pòtoprens la ak pò prensipal Pòtoprens la pap fonksyone, operasyon atè yo tou kapab afekte nan yon ti tan, » te di Laurent Uwumuremyi, direktè peyi òganizasyon an an Ayiti. “Nou santi nou konsène pou izolasyon Pòtoprens ak rès Ayiti ak mond lan ». Direktè yon lòt ONG k ap travay ann Ayiti, ki mande pou l pale san non l pa site, pou evite pwoblèm, eksplike – menm anvan yo rive nan pòs kontwòl gang yo – gwoup imanitè yo dwe pase nan pòs kontròl Lapolis Ayisyen ak brigad manm popilasyon an. « Avèk yo, negosyasyon pou aksè yo pi difisil, paske kounye a gen yon tandans konsidere ONG yo sipòte gang, » li te eksplike. Aksè pou swen sante vin pi limite tou, menm lè blese yo ogmante epi vyolans seksyèl kont fanm ak tifi rive nan nivo san parèy. Se sèlman 37 pousan nan etablisman sante Pòtoprens yo k ap fonksyone. Reyalize sa nan yon vil ki sène ak gang se yon lòt defi. Nan mwa Desanm, yon pati nan Lopital Bernard Mevs, yon lopital enpòtan, te pran gwo frap epi detwi. Yon semèn apre, inogirasyon Lopital Jeneral la, pi gwo sant sante Ayiti a, te fini nan san koule – senk mwa apre lapolis Ayisyen te rive repran li nan men gang. Jean-Marc Biquet, chèf misyon MSF an Ayiti, di: « Majorite lopital k ap fonksyone yo se lopital prive. Ayisyen ki deja ap pran gwo frap nan kriz ekonomik la pa kapab peye, kidonk aksè a swen prèske pa egziste. Se yon dezas.  » « Relasyon yo pa toujou bon » Etandone risk y ap pran chak jou yo, mank swen sante se yon gwo enkyetid pou polisye Ayisyen yo tou e li tounen yon sous malèz ant polisye Ayisyen ak ofisye Kenya yo. Dapre RNDDH, 34 polisye Ayisyen te mouri nan 2024. Ni otorite Kenyan yo, ni otorite Ayisyen yo pa t pibliye viktim yo, men pòtpawòl MSS Jack Mbaka te di The New Humanitarian nan  dat 10 Janvye « fòs la pa pèdi okenn ofisye jiskaprezan epi te gen sèlman ti blese nou jeneralman jere chak fwa nou tounen sot nan misyon ». Mbaka te ajoute yon ofisye te blese ase grav pou yo te pran avyon avè l ale  Repiblik Dominikèn pou tretman, men alokasyon pou evakyasyon ki kapab sove lavi sa a, ki te enkli nan pwotokòl misyon MSS yo, pa disponib pou polis Ayisyen yo. “Yon jou, yon ofisye polis Kenya te blese epi li te refè byen vit nan Repiblik Dominikèn, men kèk tan apre, yon polisye Ayisyen nan ekip SWAT te blese pandan yon operasyon e li te mouri akòz mank swen. Sa te kreye anpil pwoblèm, » dapre ofisye lapolis UTAG. Gen lòt tansyon tou. « Relasyon yo pa toujou bon, » dapre Ricardo Germain, yon ekspè nan sekirite ki baze Pòtoprens. “Mefyans se yon gwo faktè epi pafwa se baryè lang lan ki lakòz. Pandan operasyon patwouy ansanm yo, polisye Ayisyen yo pale kreyòl e Kenyan yo pale Swahili, alòske angle ak franse te sipoze se lang yo pale. Kèk ofisye lapolis Kenya dènyèman te kòmanse pran kou kreyòl.” li te ajoute. Ofisye polis Ayisyen yo di tou yo dekouraje poutèt yo peye yo mwens pase Kenyan yo – apeprè $ 230 pa mwa konpare ak $ 1,000, dapre ofisye UTAG la. Men, Kenyan yo te fè fas ak pwòp obstak finansye yo tou. Nan mwa Jen 2024, lè premye gwoup ofisye yo te ale an Ayiti, kèk moun te di yo te resevwa anviwon $155 chak pa mwa, ki reprezante yon senkyèm nan sa yo te pwomèt yo. De mwa apre, plizyè fanmi ofisye polis Kenya yo te di jounal The Nation, san yo pa site non yo, lekòl la ta pral ouvri, men ofisye yo pa voye lajan lekòl la pou fanmi yo jan sa te prevwa. Nan mwa dawout, lè jounal The Nation te rapòte plent sou peman yo, yon manm fanmi yon ofisye lapolis Kenya te di rès fanmi an nan Nairobi te gen difikilte pou satisfè bezwen debaz yo. « Nou gen yon defi isit la paske menm peye pou manje ak lòt bagay kòmanse vin difisil, » moun sa a te di san l pa t bay non l. Apre plent yo te rapòte, ofisye yo te resevwa salè yo nan kèk jou epi lidèchip Sèvis Polis Nasyonal Kenya (NPS) te eskize yo pou reta a. Sepandan, pwoblèm nan te retounen nan kòmansman mwa Desanm lan lè jounal Reuters te rapòte 20 ofisye polis Kenya te soumèt lèt demisyon yo poutèt reta peman ak move kondisyon travay. Majò Jeneral Godfrey Otunge, kòmandan misyon MSS la, te demanti sa. Sa k ap vini ? Chak semèn k ap pase, risk polis Ayisyen yo ak ofisye Kenyan yo ap pran nan Pòtoprens ak ozalantou yo vin pi ekstrèm. Malgre plizyè sous te di The New Humanitarian ke Kenyan yo okòmansman te refize angaje dirèkteman pandan operasyon yo epi yo te prefere rete nan machin blende yo pandan Ayisyen yo te met pye atè, lòt moun te di yo remake kòmanse gen kèk chanjman nan dinamik la. « Nan semèn ki sot pase yo, travay polis Ayisyen an te pi kowòdone, pi estratejik, epi MSS la te reponn a bezwen yo pi byen, » te di Salvador, ki nan misyon politik Nasyonzini an. Nan yon entèvyou ak The Nation nan mitan mwa desanm, Otunge te note ofisye Kenyan yo – ansanm ak polis Ayisyen yo– te rive reprann plizyè komisarya gang yo t ap kontwole, e yo te rive prèske arete Chérizier nan mwa Novanm nan, pandan yon operasyon lapolis nan ba Dèlma. Men, ti viktwa sa yo pa fèmen bouch yon koral k ap grandi, k ap chèche chanjman tout kote. Poutèt mank finansman, gen kèk moun, tankou direktè egzekitif RNDDH Pierre Espérance, ki kwè yon Misyon Ofisyèl Nasyonzini pou Mentyen Lapè se sèl solisyon an jounen jodi a. « Yon misyon mentyen lapè t ap pi bon pase MSS poutèt se t ap yon misyon Nasyonzini, li t ap resevwa plis lajan, » dapre li. « Mank resous yo lye dirèkteman ofèt ke li pa yon misyon Nasyonzini. » Gen lòt ki ta prefere Ayisyen jwenn pwòp solisyon yo. « Misyon mentyen lapè ki pase anvan yo responsab sitiyasyon aktyèl la an Ayiti, e nou konnen li pral pran yon lane pou dosye a analize, pou nou jwenn yon repons nou deja konnen. » dapre Rébu. “Se Ayisyen ki pou rezoud pwoblèm Ayiti, paske se fanm ak tifi Ayisyèn y ap vyole, Ayisyen y ap touye, epi fanmi Ayisyen ki pa gen lòt kote pou yo ale. « The New Humanitarian mete bon jan kalite enfòmasyon san fòs kote osèvis milyon moun ki afekte nan kriz imanitè atravè monn lan. Jwenn plis enfòmasyon sou www.thenewhumanitarian.org. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "\"Yo voye Kenyan yo vin mouri.” DUMAS MAÇON, DANIELA MOHOR ak NYABOGA KIAGE, 12 fevriye 2025 Plis pase sis mwa apre misyon an te deplwaye, Misyon Sipò pou Sekirite an Ayiti Kenya ap dirije a pa montre li koresponn ak objektif li. Misyon an te vini pou ede lapolis reprann kontwòl teritwa gang yo te", "domain": "rezonodwes.com", "date": "2025-11-07 19:23:24", "url": "https://rezonodwes.com/?p=353888", "image_url": null}
{"title": "Monseyè Colimon, yon temwen laverite - Rezo Nòdwès", "text": "MONSEYÈ COLIMON : YON TEMWEN LAVERITE ︎Se Lespri Bondye a menm ki te kondwi Monseyè Colimon sou chimen Verite a Jodia n ap viv nan yon mond kote chimen Verite a vin mwens pratikab, men Monseyè Colimon te oze mache jiskobou nan chimen sa a gras ak lafwa li nan Bondye. Tankou yon tibebe, li te fè l dosil nan bra Bondye, sila a ki te sèvi l gid sou chimen an. Chimen Verite a envite tout moun pou yo viv nan lonètete, pou yo pratike jistis epi pataje lanmou youn pou lòt. Moun dwe chèche pratike Verite a nan tout aspè lavi yo. Chimen Verite a bay tout sa ki makonnen ak volonte Bondye lavi. Gen moun ki kwè ke chimen sa a mennen Monseyè toudwat nan sentete a. Paske Granmèt la fè sèvitè l lagras pou l sanble ak Li. Ala yon bèl mèvèy pou nou menm, mouton l yo ! ︎Monseyè Colimon pat pou kont li sou chimen an Pèsonn pa ka fè chimen Verite a pou kont li. Se patisipasyon lòt moun, ak tout sa Bondye kreye ki rann chimen sa posib. Paske se kòtakòt, tèt ansanm, men nan men pou n rive bout nan Verite a. Monseyè Colimon te gen yon pil ak yon pakèt lanmou nan kè l pou moun, sitou sila yo ki pòv nan sosyete a, nan peyi Dayiti ak nan Legliz Jezikri a. Angajman li pou jistis te manifeste nan efò pou tout moun, espesyalman pi fèb yo, jwenn plas yo anndan sa nou rele jodi a Kominote Latè a, epi santi yo gen valè kòm moun Bondye kreye sanble avè l. Se nan fason sa a, Monseyè te kore epi sipòte legalite dwa moun ak pwoteje tout kreyasyon an ki se zèv Bondye. Lavi l se te yon sous dlo kap koule san rete, ki manifeste prezans Bondye ki toujou la. Li te pratike konpasyon pou bay tout pitit Kominote Latè yo san distenksyon lajwa ak konsolasyon. ︎Monseyè Colimon te sèvi Verite a temwen sou tout chimen an Monseyè Colimon se te yon egzanp sèvis, yon modèl lanmou, yon temwen Verite pou anpil moun. Li te montre kijan lanmou ak lonètete ka aplike nan lavi moun chak jou. Angajman l pou lafwa ak lajistis te enspire anpil moun nan dyosèz li, toupatou nan peyi l kòm sitwayen/kretyen ayisyen ak lòt kote nan peyi etranje. Jounen jodi a, li rete yon referans pou tout moun k ap chèche viv yon lavi senp ki makonnen ak valè familyal ak sosyal, prensip moral, evanjelik ak espirityèl. Reyèlman vre, chimen ki trase sou valè ak prensip sa yo mennen toudwat nan Verite a. ︎Temwen Verite a jwenn plezi nan senplisite ak nan imilite Vrèman, Monseyè Colimon se yon temwen ki te viv nan senplisite ak imilite. Li pa sèlman enpòtan pou moun ki te viv avè l, men pou tout moun k ap chèche Verite a ak lavi ki pap janm sispann boujounen an. Paske lavi l se yon mesaj vivan ki bay temwanyaj sou Verite a. Youn nan anpil bagay ki fè Monseyè Colimon espesyal, se kapasite l te gen pou l pratike leson l aprann nan Verite a, san l pa fè okenn bri. Lavi l montre nou ke temwen Verite a pa nan fè grandizè, ni l pa danse kole ak fè wè. Li kite Verite a pale nan li, se sa ki pi enpòtan. Monseyè Colimon kite eritaj pou nou, nan chante l konpoze, pandan l di pawòl sa yo : « Temwen Verite, yo pa konte l, se peze yo peze kalite l yo ; Temwen Verite, yo pa konte l, se peze yo peze kisa l vo. Se lafwa l ki pèmèt deklare sa l vo. Li pa pran pòz li plis pase lòt ; Li pale Verite nan tout sa l ap di ; Li fè wout pou l bay lòt yo pase… » Nan prije lavi Monseyè Colimon, nou jwenn ji lanmou ak verite, jistis ak lapè. E se sou balans sa yo, nou peze kalite l, li menm ki se yon temwen konsekan Verite a. Nan yon sosyete kote anpil moun p ap chèche lòt bagay ke avantaj pèsonèl yo, Monseyè Colimon bay egzanp ke pi gwo garanti l se rete kole sou Granmèt la nèt ale nan travay pou jistis. Li montre jiskobou kouman lafwa ki mande n pou rann jistis la ka remanbre moun ki bwate epi rann anpil bagay enposib vin posib. Wi, lafwa nou se fòs nou nan mitan gwo van ak tanpèt n ap viv jounen jodi a. _____________________________________________ Powèm : Temwen Verite Menm nan tray, temwen Laverite yo klere tankou zetwal lannwit, Yo pa ka konte yo, men valè yo byen peze. Lafwa a se limyè ki klere sou chimen lavi nou, Ki fè n wè Verite a klè, pou lavi n pote kè kontan. Menm nan move tan, n ap wè solèy la blayi sou lavi nou; Nou pa ka sove pou kont nou, Verite a la pou l pote nou sekou. N ap ka mache ansanm, menm nan fènwa, Pou n di verite a, e kè nou pap janm sote. Nan batay lafwa a, temwen Bondye yo tankou poto mitan, yo kenbe djanm, Vwa yo pa janm febli, yo pa janm pèdi e yo pap janm peri. Lafwa fè yo vin pi fò, paske kè yo toujou panche sou kè Granmèt la, Pou pwoklame Verite a, pou maryaj lapè ansanm ak lajistis pote laviktwa. ©️ Maïkalie Jean-Louis Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MONSEYÈ COLIMON : YON TEMWEN LAVERITE ︎Se Lespri Bondye a menm ki te kondwi Monseyè Colimon sou chimen Verite a Jodia n ap viv nan yon mond kote chimen Verite a vin mwens pratikab, men Monseyè Colimon te oze mache jiskobou nan chimen sa a gras ak lafwa li nan Bondye. Tankou yon tibebe, li", "domain": "rezonodwes.com", "date": "2025-11-07 19:23:25", "url": "https://rezonodwes.com/?p=353541", "image_url": null}
{"title": "Migrasyon Ayisyen Ozetazini - Rezo Nòdwès", "text": " Kesyon imigrasyon an se yon aspè ki toujou nan kè reyalite eksplwatasyon epi li lye a nesesite transfè mendèv pou eksplwatasyon Ozetazini.  Li gen plizyè dimansyon ladan l. Petèt, dimansyon migrasyon nan peyi Etazini ki plis ap vegle je nou se dòz frekansite otorite meriken yo pa janm menaje imigran ak refijye ki vin fè ladesant nan peyi a. Depi ewopeyen yo, sitou anglè konkistadò yo te fin tabli dominasyon yo sou teritwa sa a, ak kout zam fann fwa, se yon maswife san san limit y ap fè lòt kategori moun ki vini, tankou yo, monte. Ayisyen se, san di petèt, youn nan kategori nasyonal ki sibi plis imilyasyon frekansite ak imanite defalke yo Ozetazini. Pa gen fason pou n ta ka rakonte tout mizèrere ayisyen ap sibi anba bòt fere zotobre djòl alèlè meriken. Men, kèk egzanp ka ba nou yon lide sou reyalite makawon yo sitou rezève pou ayisyen yo. Nan fen ane 70 yo, (gouvènman) gwoup dominan meriken yo te lage vèni botpipol sou do ayisyen yo; nan koumansman ane 80 yo, gwo zouzoun nan peyi a te pake ayisyen yo nan kan Kwom-Miyami; nan fen ane 80 yo, rasis meriken yo te kole etikèt Sida-4H sou lestomak ayisyen yo; nan mitan ane 90 yo, enperyalis meriken yo te fèmen ayisyen yo nan baz Gwantanamo nan kondisyon malouk. … An jeneral, pou ti krik ti krak, se pa pil e pa pakèt otorite meriken yo depòte ayisyen. Anba vant tout kalite move jan ak malfezans gouvènman meriken yo kont ayisyen se mak fabrik rasis e volonte dezimanizasyon (demounizasyon) klas dominant peyi sa a nou toujou jwenn. Moralite, desans ak sans imanite toujou absan istorikman nan konpòtman dirijan meriken sa yo vizavi Ayisyen. Frekansite, foulay ak ensansiblite makawon ayisyen yo sibi ak plis degou se katafal toya ki soti anba lang sal Trump. Natirèlman, nan pwen moun ki moun tout bon ki p ap kondane konpòtman manke dega sa yo. Men tou, san rezèv, tout ayisyen, tout pwogresis dwe kritike mak fabrik dechèpiyay ak ipokrizi politik migrasyon enperyalis meriken yo. Epi nou dwe denonse matrakaj ak eksplwatasyon travayè imigran ayisyen ap andire anba men yo. Otan nou dwe monstre anfas konpòtman bourik ak ensiltan yo, otan tou, nou dwe pran san n pou n analize nannan pwosesis migrasyon an nan kontèks dominasyon ak dechèpiyay enperyalis meriken an sou Ayiti. Eksperyans diskriminasyon k ap dekonstonbre fyète ak entegrite ayisyen yo, lakay yo Ayiti kou Ozetazini, se sentòm yon sistèm kapitalis enperyalis devantray, rayisab ak chichadò k ap souse travayè jouk nan mwèl epi lage yo nan kouri. Imigrasyon ki blayi tribò babò sou planèt la dirèkteman konekte ak ansyen piyaj kolonyal esklavajis ewopeyen yo mete ak nouvo dechèpiyay ak dominasyon enperyalis yo ap fè sou peyi domine yo nan sid global la. Se paske machin eksplwatasyon kapitalis sa yo depatcha resous peyi domine yo epi kontinye deranje pwosesis gouvènans yo ki fè pèp peyi sa yo antere nan twou lamizè. Se Kriz ekonomik ak sosyo-politik ayisyen yo ki anrasinen nan entèferans, mannigans politik ak eksplwatasyon kapitalis meriken an k ap plede fòse sitwayen ayisyen yo kite peyi yo pou al travay pou patwon meriken yo toupatou depi ane 1920 yo. Sou yon lòt bò, anpil moun  ap debake pa pil e pa pakèt nan peyi kapitalis enperyalis yo, se paske se lakay yo pifò fòs pwodiktiv mond lan konsantre. Akimilasyon ak monopòl kapital mond lan, k ap gonfle a gran lijyèn nan peyi enperyalis yo pandan y ap deplimen peyi domine yo. Se 2 fas yon menm meday, de moman depaman – kontradiktwa – nan yon menm pwosesis k ap rale fòs travay mond lan nan direksyon yo. Se sitiyasyon fòs kote anfavè enperyalis yo ki esplike ayisyen yo ap debake san pran souf Ozetazini. Lè meriken yo ap fè imigrasyon responsab yon bann pwoblèm sosyete debalanse yo a, se yon fason pou richès, piyay y ap fè toupatou pandan y ap fasilite enjistis ak inegalite san limit jèmen ak donnen nan sosyete yo a. Se yon fason tou pou yo maske aspè pwofi maksimòm ak konfiskasyon richès sosyal antrepriz kapitalis yo ap jwi. Tout sa, gras ak travay imigran yo k ap sibi eksplwatasyon pete vantrès kapitalis yo, san pran souf. Pandanstan, nan sans sa a, kolonn imigran ki debake Ozetazini yo, se yon nesesite pou vansman ekonomi meriken an. Si gen yon pèsistans nan frekansite meriken yo kont travayè ayisyen ansanm ak tout lòt ouvriye etranje, se paske chèf meriken yo vle kreye laperèz ak panik nan mitan imigran yo pou pèmèt kapitalis meriken genyen plis kontwòl sou fòs travayè yo nan kè divizyon travay yo tabli yo. Li kreye divizyon tou ant travayè san papye ak sa ki gen dokiman legal. Yon lòt bò, nan ka Ayiti a, imigrasyon an se tou yon repons pèp la anfas  dezòganizasyon e devantray ekonomi peyi a, sou presyon meriken ak alye lokal yo, pandan soutretans ap donnen men nan men ak devègonday politik enperyalis meriken ak klas dominant lokal yo ap alimante. Se vye politik pèpè, sou lobedyans meriken yo – koumanse ak plan neyoliberal la – ki, anpati, trennen n nan migrasyon akselere dènye ane yo. Kidonk, kèlkonswa jan nou gade reyalite ayisyen yo, Ayiti kou Ozetazini, nan kè denominatè komen mizèrere yo, nou toujou jwenn eksplwatasyon ak opresyon meriken yo. Si travayè ayisyen blije adopte fòmil migrasyon Ozetazini, meriken gen anpil arevwa nan sa. Yo gen yon reskonsablite pou yo akomode ayisyen ki lage pye yo pou yo chwe Ozetazini. E, ayisyen sa yo gen yon dwa, e menm yon devwa, pou yo imigre Ozetazini, toutotan peyi yo anba grif malfini-votou sa a. Yo gen yon obligasyon pou yo batay pou rete nan peyi Etazini, toutotan pwa enperyalis la ap krabinen lakay yo ann Ayiti. Epitou, dapre konvansyon entènasyonal dwa imen, tout refijye gen dwa mande azil nan kèlkeswa peyi l ale a, alewè pou yon peyi tankou Etazini kote gouvènman meriken yo nan kè tribilasyon pi fò pèp sou latè. Anplis, se pa nou ki sou do bèf la, se bèf la ki sou do nou! Solidarite ant tout travayè enpòtan anpil pou denonse enjistis travayè imigran ap sibi. Defans dwa travayè imigran se defans dwa tout travayè. Travayè toupatou, ann met tèt ansanm! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kesyon imigrasyon an se yon aspè ki toujou nan kè reyalite eksplwatasyon epi li lye a nesesite transfè mendèv pou eksplwatasyon Ozetazini. Li gen plizyè dimansyon ladan l. Petèt, dimansyon migrasyon nan peyi Etazini ki plis ap vegle je nou se dòz frekansite otorite meriken yo pa janm menaje imigran ak refijye ki vin fè ladesant nan", "domain": "rezonodwes.com", "date": "2025-11-07 19:23:26", "url": "https://rezonodwes.com/?p=353087", "image_url": null}
{"title": "REBHA rejte fo refòm konstitisyonèl e defann dwa souverènte Pèp Ayisyen - Rezo Nòdwès", "text": "Let Offisy è l REBHA Pou Yon Konstitisyon Legitim e Souveren Rejte Fo Refon Konstitisyonèl e Defann Dwa Souverènte Pèp Ayisyen Nou menm nan REBHA, nou kanpe fèm sou tout tantativ manipilasyon ak trèt yo vle mete sou do pèp ayisyen an. Nou konstate ak gwo endiyasyon ke yon gwoup moun san lejitimite, ke pèp la pa eli, vle fòse yon refòm konstitisyonèl anba menas ak malveyans. Kons è y Elektoral Pwovizwa (CEP) sa a, ak tout manm Kons è y Prezidansy è l Tranzitwa (CPT), pa gen okenn lejitimite pou adopte okenn ref ò m sou Konstitisyon nou an! Nou denonse ak tout fòs nou tout manèv ki fèt pou detwi dwa nou kòm pèp. Yon konstitisyon se pa yon zouti p è son è l pou otorite enstale ak fo konsansis! Se pèp ayisyen sèl ki dwe deside sou avni l! Se li ki pou vote epi aksepte nenpòt chanjman sou dokiman ki se fondasyon egzistans li kòm nasyon. Nou mande tout p è p la leve kanpe! Nou pa ka kite yon ti gwoup ap vann peyi a bay etranje, mete lwa imoral sou do nou, e kontinye demantibile resous nou yo! Si nou pa fè atansyon, demen y ap vle pase tout tè nou yo, tout richès nou yo, bay lòt nasyon pandan pitit tè a ap mouri grangou. REBHA Di NON ! Nou ankouraje tout sitwayen konsekan pou rete vijilan e mobilize! Nou pap pran gol a min! Nou dwe defann nasyon nou, nou dwe defann Konstitisyon nou! Pou Souv è nte, Pou Dwa P è p la, Pou Avni Ayiti! VIV AYITI LIB! VIV S È VOU È NTE P È P AYISYEN! Pou REBHA, Ò ganizasyon REBHA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Let Offisyèl REBHAPou Yon Konstitisyon Legitim e Souveren Rejte Fo Refon Konstitisyonèl e Defann Dwa Souverènte Pèp Ayisyen Nou menm nan REBHA, nou kanpe fèm sou tout tantativ manipilasyon ak trèt yo vle mete sou do pèp ayisyen an. Nou konstate ak gwo endiyasyon ke yon gwoup moun san lejitimite, ke pèp la pa eli,", "domain": "rezonodwes.com", "date": "2025-11-07 19:23:28", "url": "https://rezonodwes.com/?p=351825", "image_url": null}
{"title": "Apèl pou chita pale ak diskisyon sou altènativ pou kontinye bay kominote a sèvis sante ak laswenyay - Rezo Nòdwès", "text": " FEDHAP+ gen gwo enkyetid pou sitiyasyon pwogram pou frennen VIH la nan jou k ap vin la yo. 24 janvye ki sot pase la, Gouvènman ameriken mande kanpe pandan yon tan tout èd entènasyonal pou evalyasyon. Yon desizyon ki riske paralize batay pou frennen viris la ki te ap benefisye gwo bourad èd peyi Etazini. Se tou yon gwo kou nan demach pou nou rive atenn objektif 2030 yo nan peyi Dayiti. Yon menas anplis ki vin ajoute sou sitiyasyon latwoublay nou te deja ap viv nan peyi a. Yon menas ki blayi sou tèt plis pase 125,000 moun, Daprè done ki disponib yo. FEDHAP+ ap mande tout aktè, patizan ak senpatizan ki enplike nan batay pou frenen VIH la nan peyi a depi plis pase 20 lane pou chita pale prese prese,  pou diskite sou ki altènativ kap pemèt nou kontinye bay kominote sèvis sante. Vrèmanvre, li enpòtan pou nou chita pale lè nou konsidere enpòtans èd sila genyen: –       Nan pèmèt moun kap viv ak viris la jwenn medikaman gratis, epi tout lòt èd ak asistans pou yo kapap rete an sante. –       Nan finansye materyèl  ak medikaman pou pèmet moun ki ap fè bagay pwoteje tèt yo kont anpil lòt enfeksyon. –       Nan sensibilize kominote a kont tout kalite vyolans ak diskriminasyon. –       Nan fè pledwaye ak pwomosyon dwa moun. Kidonk, se sante ak lavi tout moun ki an danje ak èd sila ki kanpe pou yon ti bout tan. Nan sans sa a, FEDHAP+ ap envite tout aktè lavi nasyonal (espesyalman nan koze sante a tanmen prese prese bon jan dyalòg, diskisyon ak konsiltasyon pou reflechi sou dispozisyon pou nou pran nan sitiyasyon sila a. Lasante pa ka tann. Nou pa ka pèdi tout jefò n ap fè depi plis pase 20 lane. Anntandan nou jwenn yon wout pou nou soti nan twou sila,  Federasyon an ap enfome tout  PVVIH kap viv toupatou nan peyi a li deja tanmen plizyè rankont ak reprezantan Leta Ayisyen ak Patne li yo  nan lide pou swen yo, asistans medikal ak sikolojik yo pa kanpe paske sante kapa tann. Men seri rankont sa yo pa sifi fas ak malè pandje sa a. Pandan ti tan sa a, Federasyon an ap mande popilasyon an anjeneral, sitou sila kap viv ak VIH la pou gen yon konpòtman pi responsab. Jere medikaman nou pi byen. Toujou rete an kontak ak lopital ou, oubyen vizite lopital ou. Kenbe kontak ak asosyasyon PVVIH yo Sipòte youn lòt jan nou kapab. Sante se richès, an nou youn veye sou lòt. FEDHAP+ ap mande asosyasyon yo ki angaje afon nan batay pou fè fas kare ai VIH pou yo chèche tout mwayen posib pou yo kontinye bay chak grenn manb yo tout sipò ak akonpayman posib nan moman sila a. FEDHAP+ se yon federasyon ki regwoupe plis pase yon ventèn asosyasyon nan dis depatman peyi Dayiti. Li bay tèt li misyon pou fè avanse batay pou frennen VIH epi goumen pou dwa ak respè tout moun k ap viv ak VIH la nan kat kwen peyi. Unité de Communication FEDHAP PLUS. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "FEDHAP+ gen gwo enkyetid pou sitiyasyon pwogram pou frennen VIH la nan jou k ap vin la yo. 24 janvye ki sot pase la, Gouvènman ameriken mande kanpe pandan yon tan tout èd entènasyonal pou evalyasyon. Yon desizyon ki riske paralize batay pou frennen viris la ki te ap benefisye gwo bourad èd peyi Etazini. Se", "domain": "rezonodwes.com", "date": "2025-11-07 19:23:29", "url": "https://rezonodwes.com/?p=351181", "image_url": null}
{"title": "An nou batay pou yon sosyete tou nèf! - Rezo Nòdwès", "text": "Raoul Gérard Premye Janvye 2025 fè 221 lane depi nou pran lendepandans. Se te pou lapremyè fwa esklav revòlte te fè yon revolisyon epi kreye yon peyi endepandan. Nou tout ki konprann enpòtans istorik revolisyon sa a dwe fyè anpil. Men nan listwa nou aprann lekòl, yo sitou montre nou se gras ak gran ewo tankou Toussaint Louverture, Marie Claire-Heureuse, Dessalines, Capois La Mort, Christophe, Pétion, elatriye, ke nou te rive pran lendepandans nou epi te fonde yon nasyon lib. Se vre, fòk nou rekònèt gwo wòl lidè sa yo te jwe nan lit liberasyon an. Men li klè lit pou lendepandans lan, lit pou te detwi sistèm plantasyon esklavajis lan, lit pou te flanke tout kolon yo deyò, lit sa a pa tap janm rive fèt san patisipasyon mas popilè yo, kidonk, mawon yo ak tout ansyen esklav yo, ansyen afranchi yo, nwa kou milat yo. Nou dwe sonje tou lespri revolisyon an nan san nou toujou, wi nou kapab refè l ankò! Nou dwe refè l ak bonjan liy politiko-ideyolojik estratejik ak taktik! Men li enpòtan jounen jodi a pou nou retounen gade lit ki ta pral mennen a lendepandans peyi a e sa ki pral pase apre pwoklamasyon lendepandans lan. Lè nou analize soulèvman jeneral esklav yo an 1791, se te yon revòlt kont plantasyon esklavajis yo, sa yo rele gran bitasyon yo. Sou plantasyon sa yo, esklav t ap mouri pa pil pa pakèt. Lavi yon esklav pat dire plis pase 4 a 5 lane tèlman kondisyon travay yo te di. Move tretman, kout raso, travay plis pase 16 zèd tan lajounen kou lannwit te pouse anpil esklav pran mòn, ale nan mawon. Kidonk, lè revòlt jeneral la fèt nan lane 1791, objektif lan se te kraze rejim plantasyon yo, fout difè ladan yo, koupe tèt boule kay. Men kòm richès koloni an, nou vle di richès gran plantè yo ak boujwa nan metwopòl Lafrans, se sou plantasyon yo li te chita, li te enpòtan pou kolon yo fè tout sa yo te kapab pou sistèm plantasyon an pat mouri. Se konsa, apre yo te oblije aboli lesklavaj, yo te remete sou pye sistèm plantasyon an. Men fwa sa a se te yon lidè nwa, Toussaint Louverture, natif natal koloni an ki te vin ap dirije l. Menmsi pat gen esklavaj ankò, kondisyon travay yo pat fasil ditou. Travay la te tèlman di, anpil travayè te oblije jete yo, pran bwa pou yo, retounen nan mawon. Lè Napoléon Bonapat te tante retabli lesklavaj, se menm mawon sa yo ki ta pral ini tèt yo avèk dirijan tankou Jean Jacques Dessalines pou yo te mete kolon franse yo deyò tout bon vre. Yo te deklare lendepandans ak kreyasyon yon nouvo peyi Premye Janvye 1804. Men kisa ki te pase apre pwoklamasyon lendepandans ak fondasyon nasyon an?  Sistèm plantasyon ansyen mawon yo, ansyen esklav yo t ap batay pou yo te sòti ladann lan te retounen ankò. Fwa sa a, se te nouvo klas dirijan yo, ansyen ewo yo, ak gwo chèf militè lit pou lendepandans lan ki te met men sou tout bitasyon ak plantasyon yo. Pou nouvo klas dirijan yo, pou defann pwòp enterè yo, li te enpòtan pou yo kontinye eksplwate ansyen esklav ki te tounen klas peyizan travayè domine eksplwate. Pou klas dirijan sa yo, richès yo te chita lan kontinye voye danre pou ekspòtasyon tankou sik, koton, kafe, digo elatriye nan peyi Ewòp yo. Kòm peyizan yo pat vle travay nan plantasyon ankò, klas dirijan yo te pran tout kalite lwa pou fòse yo retounen sou plantasyon yo. Se konsa, yo te vini ak kòd riral la; yo te kreye polis riral pou fòse peyizan al travay sou gran plantasyon yo. Se konsa, te vin genyen klas grandon yo ak klas peyizan-demwatye yo. Gen yon bagay pou nou pa janm bliye, epòk apre lendepandans lan, 90% pèp la se te peyizan. Anpil nan peyizan sa yo, sak pa tap travay nan gran bitasyon grandon yo, se yo ki t ap travay latè pou kont yo pou bay peyi a manje. Peyizan pat jwenn ni lajan ni sipò nan men Leta. Yo pat gen okenn dwa; yo pat ka chwazi dirijan; yo pat gen okenn lekòl ni pou yo ni pou pitit yo; yo pat ka di anyen sou kijan peyi a ap dirije. Kidonk yo pat gen okenn dwa sitwayen! Peyizan yo tap soufri tout move sitiyasyon sa yo. Se poutèt sa, nou te vin jwenn de lidè tankou Goman ak Akawo, de lidè peyizan ki te revòlte pou mande jistis ak pataj latè pou peyizan. Men pou klas dirijan yo ak tout Leta yo a, peyizan pa moun, yo pa gen okenn dwa. Men Peyizan pòv se TRAVAYÈ! Jounen jodi a, lè nou gade, nou analize, nou wè se menm bagay yo k ap kontinye. Pa gen lesklavaj se vre, sistèm grandon an fin degraba, se vre. Men nou wè sistèm eksplwatasyon boujwa kapitalis enperyalis lan ap kontinye pi rèd. Sistèm eksplwatasyon an nan vann jounen, li nan dimwatye, li nan izin, manifakti, faktori soutretans, li nan zòn franch, brèf, sistèm eksplwatasyon  an nan tout chapant sosyete a. Kidonk, jounen jodi a, nou wè sistèm represyon an ap kontinye pi rèd. Li nan katye popilè yo. Li pran fòm masak pèp la ap sibi anba men atoufè, ak anba men lapolis. Men nan dènye mwa sa yo, sistèm dominasyon, eksplwatasyon ak represyon an parèt aklè nan tout akò malatchong sosyete sivil ak pati politik yo ap fè ant yo. Akò sa yo fèt anba lòd-dikta peyi kolon enperyalis yo pou monte gouvènman piyajè popetwèl tchoul nan jan Fanmi Lavalas, Pitit Desalines, Akò Montana, OPL, EDE, PHTK, elatriye sot fèl pou monte CPT a ak Primati a. Klas popilè yo pa gen okenn enterè nan saltenbank sa yo. Jounen jodi a, aprè 221 lane lendepandans, li klè pou klas popilè yo, pou tout moun k ap batay tout bon vre pou yon peyi tou nèf, lit lan dwe chita nan ranvèse definitivman sistèm dominasyon, eksplwatasyon ak represyon an, sistèm eksklizyon an, pou mete sou pye yon sosyete ki kaba eksplwatasyon atoujamè. Sèl opozisyon ki dwe genyen e ki nan enterè fondamantal Pèp Ayisyen se opozisyon kont dominasyon, kont represyon, kont eksklizyon, ak kont eksplwatasyon ke grandon, boujwa, kapitalis enperyalis yo enpoze sou do nou. Se lit òganize otonòm travayè ki pou sòti peyi a nan twou li ye a. Se lit òganize otonòm kan pèp la ki ka transfòme peyi nou, pou nou tout kapab viv ak lespwa yon demen miyò. Nou tout ki pa nan Kan Klas Reyaksyonè yo se TRAVAYÈ NOU YE! VIV LIT DEMOKRATIK ÒGANIZE OTONÒM KAN PÈP LA AK TRAVAYÈ KÒM POTOMITAN! VIV INITE TOUT TRAVAYÈ! NB : Apre nou fin tande Kwonik sa a, Ayiti Koupe Fache ap kontinye mande oditè/telespektatè li yo pou fè kèk aksyon : 1)   Klike sou bouton ki di « Subscribe » la, konsa pou nou toujou jwenn Kwonik la. 2)   Pataje lyen kwonik la ak fanmi, zanmi ak moun ki nan lis kontak nou. 3)   Kite w kòmantè (kritik, akò, kesyon ou sijesyon) pou nou anba videyo Youtube la oubyen kouryèl elektwonik nou, AyitiKoupeFache@gmail.com 4)   Envite moun nou konnen yon kote an komen, swa lakay nou oubyen yon lòt kote pou koute pwogram la ansanm epi diskite l. Pa bliye! Ayiti Koupe Fache, nan limit kapasite nou, ap kontribye nan konstriksyon yon chimen nouvo. Se yon travay kolektif li ye, kidonk, plis moun ki angaje ladann ak konviksyon, detèminasyon, abnegasyon ak disiplin, pi vit nap rive trase chimen an pou nou sòti pi vit posib nan twou nou ye la a. Pote vwa nou pi lwen posib! Ayiti Koupe Fache envite nou tout nan travay kolektif sa a ansanm ak li nan tan kap vini la yo. Nap tou di Mèsi anpil a tout konpatriyòt ki tande apèl nou e ki pataje Kwonik la. Sa pèmèt ogmante volim moun kap tande Ayiti Koupe Fache. Ayiti Koupe Fache ankouraje tout moun pou yo kontinye ede nou fè travay la. Ayiti Koupe Fache se NOU. NOU se Ayiti Koupe Fache. Mèsi anpil! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Raoul Gérard Premye Janvye 2025 fè 221 lane depi nou pran lendepandans. Se te pou lapremyè fwa esklav revòlte te fè yon revolisyon epi kreye yon peyi endepandan. Nou tout ki konprann enpòtans istorik revolisyon sa a dwe fyè anpil. Men nan listwa nou aprann lekòl, yo sitou montre nou se gras ak gran ewo tankou", "domain": "rezonodwes.com", "date": "2025-11-07 19:23:30", "url": "https://rezonodwes.com/?p=350923", "image_url": null}
{"title": "Pati politik FAR di li gen anpil kè sote pou peyi Dayiti ki sou lagraba ak yon KPT kap laloz depi plis pase 8 mwa - Rezo Nòdwès", "text": "Petyon-Vil, 19 Desanm 2024 NÒT POU LAPRÈS Pati Politik Fanmi Ayisyen Reveye (FAR) ap eksprime gwo kè sote li genyen kote depi plis pase 8 mwa kPT a  nan tèt peyi a epi anyen pa janm regle, la mizè, lavi chè, epi pwoblèm ensekite a vinn pi mal. Popilasyon an nan tout peti a santi yo about patikilyèman moun nan lwès ak latibonit ki kontinye ap viktim anba men bandi san fwa ni lwa. Dènye masak ki fèt sou pèp solino ak ti Rivyè, san konte dife ki mete nan yon bon pati nan lopital Bernard Mevs ki vin ajoute nan  lis byen long lopital ki viktim zak Malonèt nan peyi a, montre a klè ke pa gen anyen kap regle. Pati politik Fanmi Ayisyen Reveye (FAR) vle eksprime solidarite’l ak tout moun epi enstitisyon ki viktim . FAR vle mete aksan tou sou fason peyi a ap mal dirije epi montre ensètitid li genyen sou  avni politik nou paske se etranje kap deside ki dirijan li vle oubyen li pa vle pou nou , si nou ta konsidere denyè soti majorite nan politisyen akayik yo kap mande karikom pou chwazi pou nou pou deside pou nou paske nou paka antann nou, nou paka mete nou ansanm , nou pa deside respekte sa manman lwa peyi a di. Se nan sans sa a FAR vle voye yon pinga bay karikom ak tout politisyen rat do kale sa yo poul di yo li tap twò  fasil pou kek sektè ki te Finn chwazi moun pou voye nan KPT a pou se menm sektè sa yo kap mande pou retire epi mete moun pa yo ankò pou kontinye al piye, gagote , manje lajan entelijans pèp la pandan nou pa wè pyès avanse ki fèt nan pwoblèm ensekirite kap bwase bil pèp la. Fòk tout lòt sektè, tout lòt pati politik ki pa gen reprezantan nan pouvwa sa pata egziste sèlman pou nou ta kite se menm moun sa yo ki chwazi pou nou ankò pandan se menm yo Menm ki kraze sa yo te Fin mete nan goumen pou enterè pòch yo . Pati politik Fanmi Ayisyen Reveye (FAR ) ap fini poul di li bay KPT a yon delè 30 jou poul voye siyal klè nan rezoud pwoblèm ensekirite a nan mete plis moyen pou FADH ak Polis la, epi pran bon jan mezi pou gen têt ansanm, amoni nan mitan yo sitou nan moman fet fen dane a paske pèp la merite plis ke  sa . Konsyans nap mande. Angelot GRESSEAU Secrétaire Général Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Petyon-Vil, 19 Desanm 2024 NÒT POU LAPRÈS Pati Politik Fanmi Ayisyen Reveye (FAR) ap eksprime gwo kè sote li genyen kote depi plis pase 8 mwa kPT a nan tèt peyi a epi anyen pa janm regle, la mizè, lavi chè, epi pwoblèm ensekite a vinn pi mal. Popilasyon an nan tout peti a santi", "domain": "rezonodwes.com", "date": "2025-11-07 19:23:32", "url": "https://rezonodwes.com/?p=348752", "image_url": null}
{"title": "Masak Waf Jeremi | Pati UNIR mande pou « Pèp Ayisyen leve kanpe pou mande jistis » - Rezo Nòdwès", "text": "Nòt pati politik INI 12 desanm 2024 Pati INI-AYITI (Union Nationale pour l’Intégrité et la Réconciliation) salye e koube byen ba devan kadav sè ak frè nou ki pèdi lavi nan kondisyon atros nan plizyè katye nan kapital la ak nan vil pwovens yo. Pandan ane 2024 la, nou pa sispann kriye, oswa antere pitit tè-a kap disparèt anba bal, manchèt ak dife. Zak sila yo boulvèse konsyans nou epi leve santiman kolè lakay nou. Pou pi piti 5 mil (5000) Ayisyen disparèt pandan ane 2024 la. Plis pase 7 san mil kite kay yo. INI ap mande ki kote sa prale ? Masak ki pase nan waf Jeremi nan nwit 6-7 desanm lan kote plis pase 200 pitit peyi a: granmè, granpè, manman kou pitit disparèt, dechire kè nou. Sa indiye nou anpil. Zak sila yo rive posib paske lajan ki dwe itilize pou ranseyman pase nan pòch konseye-prezidan. Anplis bandi yo ap jwi enpinite ke relasyon yo ak gwo otorite ba yo. Tout moun konnen ke bandi ak teworis isit gen bon jan relasyon ak gwo chef nan leta, oswa gwo zouzounn nan sektè prive. Tolerans ak akwentans bandi yo pèmèt y ap kontinye sakrifye pitit peyi a. Nan INI nap Mande Leta pou aji vit san pas pouki pou mete anba kod lajistis tout mounn ki enplike nan kenbe klima ensekirite sa a k ap fini ak peyi a. Toutotan pa gen mezi bout di ki pran kont bandi yo, kont moun kap finanse, tolere, pwoteje yo, nou fenk kare ap soufri, nou fenk kare ap antere inosan. INI di : Pèp Ayisyen dwe leve kanpe pou mande jistis ! INI di : Kriminèl tout kalte yo dwe anba kòd oswa anba tè ! Pou Komite Direktwa INI-AYITI Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pati politik INI12 desanm 2024 Pati INI-AYITI (Union Nationale pour l’Intégrité et la Réconciliation) salye e koube byen ba devan kadav sè ak frè nou ki pèdi lavi nan kondisyon atros nan plizyè katye nan kapital la ak nan vil pwovens yo. Pandan ane 2024 la, nou pa sispann kriye, oswa antere pitit tè-a", "domain": "rezonodwes.com", "date": "2025-11-07 19:23:33", "url": "https://rezonodwes.com/?p=348212", "image_url": null}
{"title": "Raoul Gérard : Koutje sou listwa relasyon Ayiti ak Repiblik Dominikèn - Rezo Nòdwès", "text": "AYITI KOUPE FACHE #24 Nan Kwonik #24 Ayiti Koupe Fache sa a, nou pral fè w koutje sou Listwa Relasyon Ayiti ak Repiblik Dominiken, Poukisa gouvènman Dominiken ap fè depòtasyon masif travayè imigran Ayisyen epi kisa nou ka fè fas a tout sa. An 1937, sòti samdi 2 oktòb pou rive lendi 4 oktòb, lame ak milis grandon dominiken te masakre ant 15 mil a 20 mil travayè imigran ayisyen an repiblik dominikèn (gen dòt estimasyon ki konn mete l ant 20 a 40 mil). Se te sou lòd diktatè Raphael Leonidas Trujillo, ki te prezidan repibliik dominiken alepòk. Se anba manchèt ak bayonèt pi fò Ayisyen yo te jwenn lanmò. Yo te kraze tèt timoun nan mi, yo te touye fanm ak fouch. Dlo rivyè Masak sou fwontyè a te vin tou wouj ak san viktim yo. Masak sa a te pèmèt grandon dominiken met men sou tè, imigran ayisyen yo, t ap kiltive nan zòn fwontyè a. Masak sa a te pèmèt gouvènman dominiken blame imigran ayisyen an Dominikani pou tout pwoblèm popilasyon an tap konfwonte alepòk. Masak sa a te pèmèt nasyonalis reyaksyonè yo, an Dominikani, ranfòse pouvwa yo. Gouvènman dominiken an te vin peye 500 mil dola dedomajman, anviwon 25 grenn dola pou chak viktim. Pat janm gen okenn nan asasen yo ki te jije. Lajan sa a te rantre, tou dwat, nan pòch dirijan ayisyen yo. Ki kote tout rayisman sa a, tout enjistis sa yo te sòti? Kisa ki esplike yo la pi rèd jouk jounen jodiya? Ann fè yon koudèy sou listwa. Malgre Ayiti te tabli lendepandans li an 1804, se plis pati lwès zile a ki te sou kontwòl lame endijèn lan. Gwo chèf ak jeneral lame endijèn lan te tabli tèt yo kòm grandon sou ansyen bitasyon kolonyal yo. Yo te eksplwate ansyen esklav yo kòm travayè nan bitayson yo anba yon rejim kaporalis travayè sòlda oubyen yon rapò demwatye peyizan rantye. Nouvo dirijan ayisyen yo te asosye yo ak boujwa enpò ekspò pou jwenn debouche komès pou pwodui bitasyon yo. Byenvit, dirijan sa yo te pèdi dimansyon revolisyonè yo. Se konsa yo te mare sosis yo ak ansyen kolon yo epi asepte peye Lafrans ranson lendepandans lan ki vin bloke tout devlopman ekonomik nasyonal la. Ant 1915 ak 1934, lè blan meriken anvayi peyi a, yo te mete ann aplikasyon ideyoloji sipremasi blan an. Se konsa kèk konpatriyòt tiboujwa te revolte pou yo denonse rasis ak imilyasyon blan meriken t ap fè yo sibi. Rezistans sa a te pran 2 wout: yon kouran endijenis ki te tabli sou enpòtans kilti ak tradisyon ayisyen ak yon lòt kouran ke yo rele nwaris ki t ap montre enpòtans pou moun nwa pran pouvwa. Se sa ki ta pral mennen nou a rejim Duvalier a. Ideyoloji sipremasis blan an te jwe yon gwo wòl nan tray ak pèsekisyon travayè ayisyen ap sibi an Dominikani, kote yo tal bouske  lavi miyò, malgre tout gwo danje ak pèsekisyon yo ka sibi. Listwa Dominikani te trase yon lòt wout. An 1822 prezidan Boyer (1818-1843),  te inifye ak dirije tout zile a. Klas dominan reyaksyonè ayisyen yo te mennen yon represyon ekononik ak yon politik obskirantis sou tout zile a ki pat epaye lekòl ak inivèsite. Te vin genyen yon lit rezistans 22 lane ki te debouche sou deklarasyon lendepandans Dominikani 27 fevriye 1844. Kifè, Dominikani jwenn lendepandans li nan goumen kont otorite Ayiti yo. Se depi epòk sa a, klas dominan reyaksyonè dominiken yo ap sèvi ak anti-ayisyanis la pou kore dominasyon yo sou soyete dominiken an. Malgre se lit lendepandans lame endijèn ayisyen an ki te kaba lesklavaj sou tout zile a, klas dominan reyaksyonè dominiken yo te rive fabrike yon idantite naysonal dominiken “indyo” ki chita sou rasis anti-ayisyen, anti-nwa, sa yo rele zenofobi ak rasis la. Sòti 1916  rive 1925, enperyalis meriken yo te okipe Dominikani tou ak yon lòt fwa an 1965 pou yon lane edmi. Lokipasyon enperyalis meriken an te ranfòse zenofobi ak rasis klas reyaksyonè dominiken yo. Lè yo te okipe Ayiti, enperyalis meriken yo te fòse plis pase 250.000 peyizan ayisyen yo te ekspwopriye, al travay nan gwo konpayi sik nan Repiblik Dominikèn ak Kiba. Nan lane 1940 yo, Meriken yo te sezi plis pase di mil kawo tè nan peyi a pou yo te plante kawotchou. Anpil peyizan Ayisyen te pedi tè yo. Depi lontan, akoz move kondisyon lavi, te toujou gen travayè ayisyen ki t al vann fòs kouraj yo an Repiblik Dominikèn pou po patat. Zenofobi ak rasis klas reyaksyonè dominiken yo vin jwe plizyè wòl: 1-   Ranfòse eksplwatasyon grenn kraze ouvriye agrikòl nan batey yo 2-   Divize travayè ak ouvriye an Dominikani pou eksplwate yo pi plis 3-   Fè ouvriye ak travayè sitwayen dominiken konprann sèten travay twò ba, twò degradan pou yo. Sou yon bò, y ap jistifye salè mizè sa yo, epi sou yon lòt bò, y ap rann imigran ayisyen responsab chomaj nan Dominikani. Tout sa, pandan se menm reyaksyonè sa yo k ap pwofite eksplwatasyon yo tabli a. 4-   Pandan travayè ak ouvriye migran ak imigran resòtisan ayisyen yo reprezante anviwon 10% popilasyon moun k ap viv an Dominikani, yo pwodui anviwon 30% richès peyi a. Ideyoloji anti ayisyanis lan ap difize sistematikman nan medya, lekòl, leta ak divès enstitisyon an Dominikani. Li gen yon gwo pwa. Menm anndan mouvman pwogresis dominiken, konn gen yon fo lojik nasyonalis ki defann dwa leta ak gouvènman dominiken pou pwoteje souvrènte naysonal la atravè ekspilsyon migran ak imigran ayisyen yo. Se konsa zenofobi ak rasis lan fonksyone an Dominikani. Chak vag represyon anti-ayisyen sèvi pou ranfòse dominasyon boujwa ak politisyen dominiken sou travayè migran ak imigran yo.  Chak vag represyon anti-ayisyen sèvi pou kenbe salè yo nan nivo ki pi ba posib. Chak vag represyon anti-ayisyen sèvi pou konsolide reyaksyonè dominiken yo sou pouvwa a. Chak vag depòtasyon ak rapatriman resòtisan ayisyen yo sèvi pou ranfòse rezo trafikan travayè yo sou fwontyè a. Leta dominiken an te mèt depòte plizyè milye resòtisan ayisyen, yo konnen y ap jwenn yon vag nouvo migran pou ranplase yo. Leta dominiken konplis nan sèk visye sa a. Zenofobi ak rasis sa a sanble ak rasis anti-imigran k ap pran ekstansyon nan peyi tankou Etazini ak peyi Ewòp yo. Nan toulède bò zile a, gen yon mepri pou mas travayè yo anba gwo eksplwatasyon, dominasyon ak represyon. Anfèt, malgre tout rasis ak zenofobi sa a, se gwo boujwa tout koulè sou de bò zile a ki asosye ansanm nan dominasyon ak eksplwatasyon sou ouvriye ak travayè yo. Se menm kalite travayè imigran Ayisyen k ap vann fòs kouraj yo pou salè mizè an Dominikani, klas dominan ayisyen yo, boujwazi a, ap toupizi epi ap eksplwate ak salè pwatrinè ann Ayiti. Se menm travayè sa yo leta ayisyen pa bay okenn dwa epi ap toupizi ann Ayiti. Ayiti Koupe Fache ap fè apèl a tout travayè nan mond lan pou nou fè solidarite ak travayè ann Ayiti ak nan Repiblik Dominikèn k ap sibi move tretman nan men leta ak klas reyaksyonè yo nan tou de bò zile a. LIT OTONÒM ÒGANIZE TRAVAYÈ TOUPATOU NAN MOND LAN SE YON SÈL KONBA! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AYITI KOUPE FACHE #24 Nan Kwonik #24 Ayiti Koupe Fache sa a, nou pral fè w koutje sou Listwa Relasyon Ayiti ak Repiblik Dominiken, Poukisa gouvènman Dominiken ap fè depòtasyon masif travayè imigran Ayisyen epi kisa nou ka fè fas a tout sa. An 1937, sòti samdi 2 oktòb pou rive lendi 4 oktòb, lame", "domain": "rezonodwes.com", "date": "2025-11-07 19:23:35", "url": "https://rezonodwes.com/?p=347638", "image_url": null}
{"title": "Let tou louvri pou gouvènman ayisyen an sou sitiyasyon pèp ayisyen an - Rezo Nòdwès", "text": "REBHA, 28 Novanm 2024 A: Prezidan Repiblik la, Premye Minis la, ak tout otorite ki responsab nan Leta Ayisyen an Nou menm, Rebati Hayti (REBHA), avèk yon kè lou, adrese nòt sa a pou fè w konnen enkyetid nou fas ak sitiyasyon trajik pèp Ayisyen an ap sibi chak jou. Nou remake ak anpil doulè ke mank lidèchip efikas ak angajman solid nan tèt Leta a ap kite peyi a plonje nan yon eta kote pèp la oblije viv nan kondisyon ki enjis e endiyan pou yon nasyon ki toujou reklame tèt li kòm yon pèp « lib e endepandan. » Pandan ke kay moun yo ap boule, fanmi yo ap gaye, ak sitwayen yo ap viv nan lapèrèz anba men bandi san gouvènay, nou remake Leta pa reyisi pran mezi nesesè pou retabli sekirite epi pèmèt moun retounen lakay yo. Olye w mete sekirite ak estabilite nan sant priyorite w yo, nou konstate ak wont ke w ap enplike nan aplikasyon plan enperyalis ki pa sèvi pèp la, men pito ranfòse depandans ak feblès Ayiti devan lòt nasyon. Li vrèman tris e revoltan pou wè jan sitiyasyon moun ki deplase yo vin pi grav chak jou. Pèp sa a, ki deja ap soufri anba mizè, pa menm gen aksè a bezwen debaz tankou twalèt, manje, dlo, ak sèvis sante. Yon sitiyasyon konsa pa ta dwe rive nan yon peyi ki lib depi plis pase de syèk. Nou mande : 1. Retablisman Imedya Sekirite: Se premye devwa Leta pou garanti sekirite tout sitwayen li yo, san distenksyon. 2. Reabilitasyon Fanmi ki Deplase yo: Pran mezi klè pou moun sa yo retounen lakay yo san danje epi rekanpe sou pye yo. 3. Respekte Diyite Pèp la: Sispann pran mezi ki fè peyi a vin plis depandan sou enstitisyon entènasyonal yo, epi pito fè tout sa ki nesesè pou ranfòse souverènte Ayiti. 4. Devlopman Plan Pèmanan pou Edikasyon ak Sante Piblik: Se pa yon favè men yon obligasyon Leta pou l mete aksan sou aksè a sèvis piblik pou tout Ayisyen. Nou repete kesyon sa a pou ou, chè dirijan: Eske Ayiti pa yon peyi lib e endepandan? Si li lib, Leta dwe fè tout sa ki nesesè pou pèp Ayisyen an viv ak diyite. Sinon, pou ki sa nou goumen pou endepandans sa a? Nou menm nan REBHA, n ap kontinye mobilize kont tout fòm enjistis epi kondane tout move pratik k ap sakrifye byennèt pèp Ayisyen an. Nou kwè ke Ayiti ka leve tèt li ankò, men sa mande yon vizyon klè ak yon aksyon imedyat pou chanje direksyon sa a. Nou tann yon repons ki montre ke Leta a prè pou fè sa k nesesè pou retabli fyète ak diyite peyi nou an. Pou pèp la, pou Ayiti! Rebati Hayti (REBHA ) Daniel Alexis Komite Exekitif, REBHA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "REBHA, 28 Novanm 2024 A: Prezidan Repiblik la, Premye Minis la, ak tout otorite ki responsab nan Leta Ayisyen an Nou menm, Rebati Hayti (REBHA), avèk yon kè lou, adrese nòt sa a pou fè w konnen enkyetid nou fas ak sitiyasyon trajik pèp Ayisyen an ap sibi chak jou. Nou remake ak anpil doulè ke mank lidèchip", "domain": "rezonodwes.com", "date": "2025-11-07 19:23:36", "url": "https://rezonodwes.com/?p=347454", "image_url": null}
{"title": "Ansyen depite Jean-Robert Bossé anonse li kite OPL - Rezo Nòdwès", "text": "Politik : ansyen depite Jean-Robert Bossé anonse li kite OPL Potoprens, nan jounen 5 septanm 2024 Kamarad mwen yo, M ap anonse n, ak anpil lapenn desizyon m pran, aprè bonjan refleksyon ak kalkil, pou m fè yon ti kanpe sou tout aktivite kòm manm OPL, jiskaske pati a rekòmanse fonksyone, kòm sa dwa, kòm yon pati politik nòmal ak yon Komite Ekzekitif Nasyonal pwovizwa nan tèt li, jouk kongrè a rive realize. Sa fè anviwon 4 mwa mwen mande n, pou n ranplase kòdonatè general la ki anpeche pou koulye a. Se yon desizyon ke n te dwe pran lontan deja. Li prèske twòta. Fòk nou sove OPL. Depi Edgard LEBLANC Fils rive nan KPT a, kòm reprezantan kolektif 30 janvye, OPL sispann tout aktivite l yo, paske l pa posib pou l prezidan e kòdonatè general pati politik la, nan menm moman an. Nou pa ni nan peyi LACHIN ni nan peyi KORE, kote Prezidan an se chèf pati kominis lan. Sityasyon sa bloke pati a, depi plis pase 4 mwa. OPL pa gen oken pozisyon, ni pou ni kont, sou sa k ap pase ak desizyon dwat e gòch k ap pran andedan pouvwa a. Nan tout rankont mwen ak Kòdonatè general la, avan l te Prezidan, oubyen nan reyinyon ak lòt manm pati a, mwen toujou di l batay kont kòripsyon an, se batay pa OPL li dwe ye, fòk nou fè l cheval batay nou. Mwen te konn di kòdonatè a, si yon jou li rive Prezidan peyi a, fòk li ekspoze kontabilite piblik la sou « Champs-de-Mars » pou pèp la vin founi je gade. Sa rele transparans. Nou te pwomèt pèp la yon tranzisyon KOUPE FACHE, nou ba chwazi ba li pito, yon tranzisyon TOUT VOUM SE DO. Mwen gen plis pase 3 mwa, m ap mande administrasyon LEBLANC/CONILLE lan, pou yo fè odit (ankèt) nan tout antrepriz leta yo, kòm APN, AAN, OFNAC, DINEPA, ED’H, FNE, ONA, FAES, Konsila ak Ambasad nou yo, pouvwa a mete koton nan zòrey. Lajan ENTÈLIJANS lan, menm jan ak avan, kontinye ap angrese lèzòt. Depi plizyè jou, aprè piblikasyon manm kabinè Garry CONILLE yo, nan yon mesaj mwen pataje sou kont X, m konseye Prezidan LEBLANC pou l pibliye manm kabinè l yo ak lòt kòlèg li yo, pandan m ap ekri tèks sa, anyen pa di. Ankò yon fwa, pouvwa a fèmen zòrey li. Anpil gwo bawon PHTK ap nonmen nan plizyè pòs, nan plizyè komisyon. Magalie HABITANT (Enstans Konsène), ki akize nan detounen plis pase 38 milyon goud nan SMGRS, jodi a li gen plizyè milyon goud ak materyèl leta nan men l pou l brase ak gang yo, sou pretèks l ap fè ASENISMAN. Tout moun wè l ak Direktè CNE a bò kote l, ak mayo TEAM CONILLE l sou li nan lari a. Prezidan KPT a ak kòlèg li yo nonmen Daniella JACQUES Direktris kominikasyon e pòt pawòl Laprezidans. Madanm sa, se madanm Roudy Stanley PENN, ki soti pase 4 lanne kòm anbasadè nan peyi Taïwan. Se ekip PHTK a ak Claude JOSEPH ki te nonmen l nan lanne 2020. Minis Zafè etranje a, Dominique DUPUY, mete mouche a atè, e KPT a mete madanm nan anlè. Nan mwens pase 2 semèn, prezidans lan nonmen 2 komisyon : 《Commission de mise en œuvre du projet code pénal et procédure pénale》 e 《Commission de pilotage de la conférence nationale et réforme constitutionnelle》. Tou 2 komisyon sa yo gen Enex JEAN-CHARLES kòm Prezidan. Bò kote ansyen PM JEAN-CHARLES, k ap prezide premye komisyon an, ou jwenn 2 lòt manm, ki se Pierre Richard CASIMIR ak Jean Joseph EXUMÉ. Ki moun 3 mesye sa yo ye ? Enex JEAN-CHARLES te PM nan administrasyon Jocelerme PRIVERT. Mwens pase yon mwa, aprè 78 depite sou 81, e 22 senatè sou 22 vote pou ratifye Deklarasyon Politik general li a, mesye JEAN-CHARLES fè debloke, rapido presto, 200 milyon goud nan FAES pou rekonpanse palmantè sa yo. Lajan sa, te debloke sou non anpil fo Òganizasyon. Gen yon ansyen kòlèg nan Sud, ki di m pwogram nan te rele : BOUKANNEN TANN BOUYI. Enex JEAN-CHARLES se yon kòriptè. Pierre-Richard CASIMIR li menm, te Sekretè deta, Minis Jistis e Minis zafè etranje sou Sweet Micky. Kòm Minis zafè etranje, Pierre Richard CASIMIR te detounen 3 milyon dola vét gouvènman Uruguay te bay leta ayisyen pou dedomaje Johnny JEAN, ti gason Port-Salut sa ke solda Uruguay nan MINUSTHA yo te fè kadejak sou li. Komisyon kòd penal la, mete sou pye pou korije pwojè kòd penal la PititBondye a, ke yo te rele KÒD PENAL MASIMADI. Poutan yonn nan manmb enfliyan komisyon ki te ekri pwojè sa, rele Jean Joseph EXUMÉ. Desizyon sa, se yon mannyè pou ti mari pa monte, pou ti mari pa desann. Menm man parèy man. Aprè sanksyon Depatman Trezò meriken pran kont #1 chèf bandi legal yo, KPT a ak primati ap mande meriken yo dosye, kòmsi yo pa gen dosye pou mesye a. Kòmsi yo pa konnen ke mesye a ak alye l yo, detounen plis pase 3 milya dola vét PETWOKARIBBE a. Kòmsi yo pa konnen ke majorite gang yo, k ap vyole, touye fanmi n yo, se alye chèf bandi legal la. Kòmsi yo pa konnen ke mesye a se yon dilè dwòg li ye. Komsi yo pa konnen ke mesye a te pèdi tout byen l nan peyi meriken. Kòmsi yo pa konnen ke mesye a bati, pandan l prezidan an, nan mwens pase 2 lanne, yon chato nan komin Montrouis, ki koute anviwon 9 milyon dola vét. Kòmsi yo pa konnen ke pitit li, Olivier Martelly, ki te gen mwens pase 25 lane, achte ak lajan PETWOKARIBBE a yon gwo gwo kay nan Pétion-ville. Konvokasyon Prezidan KPT a nan rezidans Anbasadè meriken an, Éric William Stromayer, jou ki te jedi 5 septanm 2024 lan, se denye gout dlo ki ranvèse vaz la. Zak sa revòlte m, e l endiye m. Kouman nan yon depandans total konsa, n ap ka rive òganize yon eleksyon demokratik, lib, transparan, san dikta Depatman deta oubyen Anbasad meriken nan peyi Dayiti ? Kijan dirijan sa yo, ap kapab anpeche meriken remete nan Palè a, yon lòt delenkan PHTK e alye ? Se pa yon fatalite sityasyon n ap viv la, se volonte pa n, pou n konpòte n kòm restavèk letranje Mwen espere n ap kwaze ankò. Jean Robert BOSSÉ Jou ki te 5 septanm 2024 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Politik : ansyen depite Jean-Robert Bossé anonse li kite OPL Potoprens, nan jounen 5 septanm 2024 Kamarad mwen yo, M ap anonse n, ak anpil lapenn desizyon m pran, aprè bonjan refleksyon ak kalkil, pou m fè yon ti kanpe sou tout aktivite kòm manm OPL, jiskaske pati a rekòmanse fonksyone, kòm sa dwa, kòm", "domain": "rezonodwes.com", "date": "2025-11-07 19:23:37", "url": "https://rezonodwes.com/?p=341794", "image_url": null}
{"title": "James Darbouze : Bwa Kayiman ka sèvi feminis ayisyen an nan pote kole nan soti kriz jounen jodi a - Rezo Nòdwès", "text": "“ Nou pa t fè Bwa Kayiman pou sèvi etranje ”: kijan konnen Bwa Kayiman ka sèvi feminis ayisyen an nan pote kole nan soti kriz jounen jodi a? James Darbouze 21 out 2024 “ The past is never dead. It’s not even past ” William Faulkner (1951:92). ARMÉE INDIGENE. Gonaïves, le 1 er janvier 1804, an 1 er de l’indépendance. « Aujourd’hui premier janvier, mil huit cent quatre, le Général en chef de l’armée indigène, accompagné des généraux, chefs de l’armée, convoqués à l’effet de prendre les mesures qui doivent tendre au bonheur du pays; (…)Les généraux, pénétrés de ces principes sacrés, après avoir donné d’une voix unanime leur adhésion au projet bien manifesté d’indépendance, ont tous juré; à la postérité, à l’univers entier, de renoncer à jamais à la France et de mourir plutôt que de vivre sous sa domination. » Extrait de l’Acte d’indépendance Entwodiksyon Toudabò m ap remèsye ekip òganizasyon Feminis Dantò ki te reyalize Space sa epi ki envite m pataje avèk nou kèk eleman refleksyon, analiz ak konpreyansyon sou kijan konesans Bwa Kayiman kapab sèvi feminis ayisyen pou pote kole nan soti kriz jounen jodi a. Pou mwen menm kesyonman sa byen vini paske nan apwòch pa m depi petèt 2-3 lane, pi gwo kriz n ap viv nan peyi a se sa m entèprete ak analize kòm yon « crise de l’imaginaire en Haiti aujourd’hui ». Kriz imajinè sa konekte avèk « devenir dystopique » peyi a, konstriksyon l kòm yon espas repouswa – pou majorite moun k ap viv ladann – menmjan sa te ye nan peryòd kolonizasyon ak kaptivite ki te dire twa (3) syèk (1492 – 1793). Kriz imajinè sa mete nou nan enkapasite pou reve, panse epi pwojte peyi a yon lòt jan pase jan l ye a, li mete nou nan difikilte pou n konsevwa lavi nou an Ayiti, òganize espas nou, nan yon paradigm ki depaman ak sa peyi enperyalis yo planifye pou nou. Sa ki eksplike divès pote boure sou tout pwogram pou lage pye lòt bò dlo. M ap presize kriz n ap pale la se kriz peyi a ap travese depi yon bon bout tan ki rive jounen jodi an nan yon pik. M ap presize tou sa lide m ap prezante la yo, soti nan yon refleksyon k ap konstwi, k ap deplwaye. Se pa ankenn verite definitif se pito pwodui refleksyon ki kwaze ak konpreyasyon nou degaje sou reyalite a apati yon pwosesis dyalektik rale mennen vini, epi echanj ak divès sous. Fòk mwen di tou, se vre m ap pataje refleksyon sa yo nan kad Space òganizasyon feminis Dantò a, men mwen ta swete pou pèspektiv refleksyon sa yo ale pi lwen epi louvri yon fenèt sou dinamik batay pou transfòmasyon global ak radikal sosyete ayisyen an. Pataje refleksyon sa yo avèk nou nan kad yon gwoup ki pi laj ban m posiblite pou louvri yo pou diskisyon epi mete lide yo nan yon tansyon dyalojik. Sa ap pèmèt nou evite youn nan pi gwo risk ki genyen nan sosyete an nan moman sa yo la, kote nou jwenn avèk devlopman rezo sosyal yo, se « opinyon » san fondman k ap triyonfe, pawòl devan dèyè k ap anfonse nou nan yon estrikti « délire » san nou pa kapab rann nou kont akoz rasyonalite ki genyen nan irasyonalite sikotik la. Estriktikti delire sa konstwi yon sistèm diskou ki parèt lojik pa anndan pandan anreyalite – nan rapo l avèk reyèl la – l ap vire tou won. Alòs nou kapab konprann, nou pa vin pale pou pale, pale pou fè chelbe ni fè wè. Pou mwen menm, finalite egzèsis sa se eseye konprann kibò nou ye jodi a, kijan ideyoloji altènatif ak pwogresis yo, anpatikilye feminis ayisyen an, kapab kontribye nan ede nou soti kote nou ye a yon fason k ap dire. M ap swiv yon demach ki genyen de moman pou m abòde kesyon : Kijan konnen Bwa Kayiman ka sèvi feminis ayisyen an nan pote kole nan soti kriz jounen jodi a? N ap fè yon ti retounen rapid vit sou senbolik Bwa Kayiman an, enpòtans li nan lavi nou menm ayisyen kom pèp ak sivilizasyon patikilye ; kisa sa vle di konnen Bwa Kayiman (filozofi ki chita dèyè douz prensip Bwa Kayiman yo) N ap pwopoze kèk pis refleksyon sou kijan konnen Bwa Kayiman ta kapab sèvi « feminis ayisyen » an pou pote kole nan soti kriz jounen jodi a. Nan lannwit 14 dawout 1791, nan Bwa Kayiman, toupre Mòn-Wouj, sou bitasyon Lenormand de Mézy, Boukman òganize yon kokenn chenn rasanbleman vodou ak yon pakèt lidè kaptif (esklav) pami yo Jean François Papillon, Jeannot, Georges Biassou. Gen yon vèsyon istwa ki di yo touye yon kochon nwa (kochon mawon) epi tout moun ki te la yo bwè san kochon an pou yo kapab vin «envensib», yo pran yon pwen kouraj. Se apati moman sa Boukman pral lanse soulèvman jeneral kaptif (esklav) yo. Soulèvnman an deklannche nan lannwit 22 – 23 dawout 1791.  Sous : Manuel Covo, « Saint-Domingue, 1791. La révolte qui ébranla le monde », L’Histoire n°415,   septembre 2015. Nan menm lè nan lannwit la, tout kaptif ki te sou bitasyon Trême, Turpin, Clément, Flaville, Noé, revòlte, leve kanpe, ak nepe nan men yo epi dife, yo vanje tout lane long yo te sibi anba soufrans ak opresyon. Nou jwenn premye temwayaj istorik sou evenman sa anba plim Antoine Dalmas, yon doktè franse, ki te abite sou bitasyon Galifet. Pifò moun ki pral ekri apre sou Bwa Kayiman tankou Antoine Metral, nan resi li fè an 1818, rekonèt se Dalmas ki sèvi l kòm prensipal sous. Anmenmtan tou Metral pral premye moun ki rakonte apati temwayaj moun ki te la prezans yon fanm, yon manbo, ki t ap ofisye nan seremoni an. Boukman ak tout moun ki t ap batay pou libète ak byennèt yo, te gen tan konprann pa gen batay san dekolonizasyon. E pou dekolonizasyon mantal, li fondamantal pou yon Pèp k ap batay gen pwòp valè spirityèl pa l, epi pou l pa aksepte pa kolon yo ak moun k ap dominen l epi fè l pase mati yo. Men sa yon istoryen ekri sou kesyon an : « Dans son essence, la cérémonie du Bois Caiman demeure le symbole de la prise de conscience d’un collectif d’individus devenue souffle et énergie salvateurs. Cette cérémonie du Bois Caïman ou Bwa Kay Imam, son déroulement et l’identité des participants subsiste dans la mémoire du peuple d’Haïti (…) Un détail demeure cependant incontournable et irrémédiablement inscrit dans la chronique des nations : la cérémonie du Bois Caïman a écrit les premières lignes de la liberté des Noirs .» Filozofi natif natal pèp ayisyen an : Douz (12) prensip bwa kayiman pou libète ak byennèt tout moun nan peyi a. Premye prensip : Tout moun se moun. Pa gen moun pase moun. Dezyèm prensip : Tout moun gen plas yo anba syèl ble a. Twazyèm prensip : Si gen pou youn gen pou de. Sonje moun ki dèyè. Katriyèm prensip : Chak moun gen fason pa li pou li lapriyè Senkyèm prensip : Sa nou pa konnen pi gran pase nou. Sizyèm prensip : Nan pwen anyen nan lavi a ki pa gen regleman. Se règleman ki bay lavi a ekilib. Setyèm prensip : Pa defèt ekilib lavi a san rezon. Moun, ki mal deplase eleman yo, ap rale malè sou tout moun Uityèm prensip : Tank n ap aprann, se tank n ap konnen kòman pou nou respekte ekilib lavi a. Nevyèm prensip : Pa janm manje manje bliye. Dizyèm prensip : Toujou sonje : « Fè koupe fè » ; « Dèyè mòn gen mòn » ; « Pa fè san inosan koule » ; « Pa lage chay nan men manfouben ». Onzyèm prensip : Veye ! Douzyèm prensip : Malè yon eritye ki bliye esklav fè bwa kayiman pou moun k ap sèvi Bondye pa lote moun nan mitan bèt. ——————————————————————— Nan Bwa Kayiman gen aspè istorik, temwayaj sou evenman ki te pase tout bon vre nan dat la epi gen aspè senbolik la, sa l reprezante kòm yon pwen demaraj epi gen aspè politik la, yon ansanm lidè ki rasanble, reyini pou lanse yon mouvman politik altènatif anfas sosyete kolonyal eskalvajis la. Si se vre nou menm se plis aspè senbolik la ki enterese nou jounen jodi a, sa pa anpeche nou souliye konsènan Bwa Kayiman, plizyè temwen ki te la nan epòk la rakonte se pa yon lejann. Se bon jan istwa, bon zenzenn. Youn nan tou premye yo se Antoine Dalmas ki ekri yon tèks onz (11) paj an 1793-1794 sou seremoni a. Pou aspè senbolik la, nou kapab fè sa parèt apati tèks kanmarad nou Pyè Michel Chery ekri sou douz (12) prensip Bwa Kayiman kòm baz filozofi otantik ayisyen. Pyè Michel, ki kite nou malerezman nan mwa me 2024 la, se yon moun ki te pwofonde anpil nan peyi a. Sete yon gwo obsèvatè antwopoloji, lavi ak pratik moun nan peyi a. Sete yon gwo patriyòt ki te kwè nan yon modèl sosyete altènatif kote lavi kapab. Nou wè sa atravè divès travay li fè anpatikilye liv li ekri. Pou Pyè Michel pa gen filozofi pi imanis ki kapab depase – ale pi lwen – filozofi Bwa Kayiman an. Se filozofi sa ki sèvi toyo pou devlope modèl sosyete ayisyen an, yon lot modèl sivilizasyon. Avèk douz (12) prensip Bwa Kayiman yo, filozofi sa chita sou de (2) manman poto. Nan premye poto a nou jwenn prensip yon modèl sosyal altènatif ayisyen ki chita sou egalite, solidarite ak pataj, tolerans ak reskonsablite, senplisite epi angajman. Nan dezyèm poto a nou jwenn « Jete Pòtre Dye Blan ki swaf / saf / dlo nan je nou ». Premye poto a se pwojè sosyete Zansèt nou yo te vle tabli pou nou ak pou tout Limanite. Dezyèm poto a se rejè modèl sosyete Loksidan kolonyalis kretyen te vle tabli sou nou ak sou tout planèt la. Jete Pòtre Dye Blan an se pa senpman yon kesyon ikonografi relijye. Se pa rejte senpman Manman Mari, Jezi elt… se kase dominasyon kiltirèl enperyalis loksidan sou lavi nou nan tout sans. Jete Pòtre Dye Blan an se rejte mòd lavi blan yo, sispann fantasme sou mòd lavi etranje, konstwi pwòp modèl lavi pa nou paske egzistans mòd lavi blan an chita sou dominasyon, eksplatasyon ak opresyon nou. Jete Pòtre Dye Blan an se tout yon pwojè ki te vle fè de ce lieu un espace vibrant de liberté et de dignité . Nou pral wè sa pi konkrètman le Zansèt yo fin pran Lendepandans epi yo pral deklare, dekrete espas sa kòm espas libète pou tout moun nwa sou Latè beni ak tout moun ki oprime tout kote. Anmenmtan tou, yo fè sèman « Haine éternelle à La France » pandan yo tou deklare ankenn blan pa kapab mete pye l pa bò isit la, sou bout tè sa, kòm pwopriyetè kwakseswa. Se anfas pwojè libète ak byennèt sa, filozofi Bwa Kayiman pote, ranmase ak tradui, Loksidan blan enperyalis ak kapitalis la kanpe. Anreyalite fò n souliye pwojè Bwa Kayiman ki pral jwenn modòd li nan « Jete Pòtre Bondye Blan Ki Swaf / saf dlo nan je nou », kòmanse lontan anvan Boukman. L ap kontinye tou menm apre blan yo fin egzekite Boukman. Se yon dinamik ki anklannche epi k ap abouti nan Lendepandans peyi a. Nou ta gen dwa di depi jefò Makandal pou debarase peyi a de tout blan yo apati pwazon ak fèy se pwojè Bwa Kayiman ki t ap mitonnen. Anpil kolon blan franse te pè kou sourit paske Makandal te vle konstwi yon espas san blan. E malgre blan yo te mete la men sou Makandal epi asasinen l an 1758, laperèz pa t janm soti nan tèt yo. Men sa Manigat (2001 : 79) ekri sou enpòtans epizòd Makandal la : « on a signalé de véritables cas de psychose communicative chez les colons : on avait peur des empoisonnements collectifs. Cette crainte restait à l’état endémique depuis l’épopée de Mackandal, nègre de Guinée, qui organisait les marrons en propagandistes chargés d’inciter les esclaves à détruire le monde blanc par le poison.» Tranntwa (33) lane apre lanmò Makandal, Bwa Kayiman pral reyaktive pwojè pou konstwi yon sosyete nou menm, pou nou menm san blan pa ladann. Se lide sa a « Jete Pòtre dye blan » tradui. Se yon lide fòs paske fondamantalman politik fèt pou chanje lavi moun ak transfòme sosyete yo. Lide sa pral pote yon nouvo souf ki pral eksplike apre trèz lane batay (1791-1803), nan pwoklamasyon Lendepandans peyi a 1 e janvye 1804, menm leyitmotiv anti blan sa (blan = kolon = esklavajis) pral retounen. Nan refi tout kalamite, tout eksplwatasyon, tout veksasyon, tout soufrans yo te sibi, se chimen sa Zansèt yo te pran pou nou. Depi Panyòl yo debake sou tè a an 1492, pou yon « blan » kapab mennen mòd lavi fè wè ak gran panpan l ap mennen nan peyi blan yo, li bezwen nan tout peyi periferik yo gen moun ki gen dlo nan je, moun k ap trimen, k ap trepase tankou nou menm jodi a, tankou Zansèt nou yo nan peryòd Bwa Kayiman. Li bezwen lote moun tankou bèt anmenmtan tou l ap enpoze mòd lavi pa l la kòm sèl mòd lavi valab, sèl mòd lavi devlope. Chema sa valab jiskaprezan kit se nan rapò Loksidan kretyen devlope avèk rès Lemonn kit se nan rapò yo devlope avèk anviwonman nou toupatou. Vyolans lan nan sistèm sa se pa yon aksidan, se nati menm sistèm nan. Sistèm nan bezwen vyolans ak inegalite, nan yon sans oubyen nan yon lòt pou l repwodui ak kontinye kenbe tèt li tenn fas. Anfas chema sa, filozofi Bwa Kayiman ofri yon lòt modèl sosyete, yon lòt demach sivilizasyonèl, yon lòt vizyon Lemonn ki depase lojik vyolans pou mennen nou nan libète, byennèt, respè ak rekonesans pou tout moun ak tout sa ki egziste. Sa mennen nou nan twazyèm pwen refleksyon sou konesans Bwa Kayiman. Jan nou kapab wè sa nan twa (3) ekstrè (ti moso koze) nou mete alapapòt prezantasyon sa, sa k pase nan istwa nou pa janm kite nou. Yo toujou la, yo ap travay nou anba anba. Gen moman nou kapab gen konsyans sou sa, konsa tou gen moman nou gen dwa pa menm wè sa. Le sa nou kapab pale de yon travay enkonsyan. Apati ekleraj Sabine Lamour (2017), Myrtha Gilbert (2001), Arlette Gautier (1983, 1985, 1986), Elsa Dorin (2006), Gerda Lerdner (1975) ak lòt entelektyèl, chachèz fanm ak feminis ayisyen tankou etranje, nou kapab konsidere genyen yon batay otantik feminis ayisyen ki pa tann emèjans ideyoloji feminis loksidan yo pou l te afime l ( Nou kapab toujou rele l pwoto-feminis si nou vle bay feminis loksidan matènite ideyoloji feminis la ). Pa egzanp, lè medam fanm blan nan peyi loksidan yo ap revandike nan mitan 20tyèm syèk la pou yo rantre sou mache travay nan peyi yo, gen lontan lakay pa nou, nan sosyete pòs kolonyal 19èm syèk la fanm ayisyen yo gen tan non sèlman sou mache travay la, yo te gen tan sou sèn batay sosyal ak politik la (Gilbert, 2001) men tou yo te gen « lwazi » sikile lib e libè nan peryod nasyonal la (1804-1915). Anplis medam kaptif yo te dinamik anpil nan kesyon travay agrikòl ak komès, yo te jwe yon wòl egal pandan tout istwa peyi a, sitou nan batay pandan revolisyon ayisyen an. Menm anvan sa tou, depi nan tan kolonizasyon ak kaptivite, medam yo te angaje batay anndan sosyete kolonyal pou tretman ki chita sou jistis ak ekite nan kesyon salè pa egzanp. Kesyon reprezantasyon politik fanm yo sou teren batay la pa t poze ni kesyon patisipasyon yo. Apati ki moman diskriminasyon sou baz « janr » nan reprezantasyon politik pral kòmanse poze nan sosyete a ? Apati ki moman patisipasyon fanm ayisyen yo nan espas desizyon yo pral kòmanse epi konsolide ? Plizyè otè (Gilbert, 2001; Gautier, 2001; Lamour, 2017) rakonte kijan nan moman premye abolisyon an, travayèz Sendomeng yo te mande pou yo peye yo egal (yo te marande batay kont esklavaj ak lit kont dominasyon gason). « Poukisa nou ta dwe touche mwens pase gason yo? Èske n ap vini pita nan travay la? Èske n ap kite pi bonè a?». Kidonk byen bonè nan devlopman rapò sosyal yo, medam yo te gen tan fòmile revandikasyon yon menm salè pou yon menm travay. Si gen egalite brital nan kondisyon sèks yo ap trimen, pa dwe gen diferans nan tretman yo ap touche. Se pa san rezon pa egzanp nan seremoni Bwa Kayiman 14 out 1791 la, ofisyan yo se Cecile Fatiman avèk Dutty Boukman. Anpil nan moun k ap redi nan sosyete kolonyal esklavajis la, si se pa pifò ladan yo se fanm. Men sa Gautier (2001) ekri : « le quart des esclaves venaient de zones où les femmes avaient certaines formes de pouvoir politique, que ce soit comme conseillères du roi, comme reines de la partie féminine de la population (dans le royaume du Kongo notamment) ou dans les conseils des démocraties. (…) L’esclavage a institué selon certains historiens « une brutale égalité entre les sexes », d’autres affirment même que les femmes y furent privilégiées. » Myrtha Gilbert (2001) rakonte kijan menmsi te gen anpil resanblans nan kondisyon kaptif yo ant gason ak fi, menm si te gen yon divizyon travay ki te egziste, nan globalite l sosyete kolonyal esklavajis te chita sou yon devlopman ak yon espesyalizasyon wòl fanm yo nan kesyon komès pa egzanp. Sa ki mennen medam yo sibi yon doub eksplwatasyon yon bò antan moun pòv epi antanke fanm, menmjan n ap konstate sa ap kontinye jounen jodi a. Apati lekti Myrtha Gilbert nou kapab di kriz modèl sosyal nou te abòde nan kòmanse prezantasyon sa se yon kriz ki touche fanm yo anpil. Paske pwoblèm sosyal yo frape fanm sitou an Ayiti. Jan pawòl sajès popilè a di sa, de (2) moun mouye nan lapli, gen youn ki gen plis pwoblèm pase lòt. Poutan lè nou swiv kadans seremoni Bwa Kayiman an, deja nou kapab wè yon senbolik nan prezans ak angajman 2 moun sa yo, 2 mentò sa yo, yon fanm ak yon gason. Sa siyale pou nou lakay Zansèt koneksyon ant 2 mwatye batay sa yo pou yon menm koz, yon menm kominote. Men pi wo toujou pase senbòl la gen prezans reyèl ak efektiv fanm kaptif yo nan pozisyon lidèchip ak reskonsablite nan dinamik yo. Bwa Kayiman kòm rasanbleman (kongrè) mistiko-politik te fèt pou enstitye yon kominote sou baz yon imajinè altènatif ki ankre nan ideyal libète, egalite ak solidarite tout moun. Twa motif batay feminis yo pa janm kite sou kote daprè konpreyansyon mwen menm ! « Jete Pòtre Bondye Blan Ki swaf dlo nan je nou Koute la libète ki nan kè nou » Malerezman nou devye sou wout Zansèt yo te trase a. Sosyete a kontinye konte anpil anpil sou travay fanm yo pou asire repwodiksyon l ak pwodiksyon l san poutan pèsonn pa ba yo rekonesans pou sa, yo pa rekonèt lidèchip yo, dinamis yo ni yo pa pataje reskonsablite direksyon ak desizyon. Se konmsi sosyete a trete fanm yo tankou sitwayen dezyèm klas le pou gwo desizyon. Mwen sonje nan komanse mwa mas 2024, yon semèn apre kriz politik la te rantre nan faz rèd li, nan yon konvèsasyon m te genyen avèk Judite Blanc li te mande m pou jan li konprann sitiyasyon an difisil nan rejyon Pòtoprens lan kijan nou fè pou n kontinye siviv, apwovizyone, manje paske mache te andifiilte, Labank pa t louvri, makèt, tout te fèmen. Repons lan te senp : fanm machann pwomennen ki t ap riske lavi yo pou pèmèt lòt moun anndan sosyete a kontinye siviv. E sa k valab nan rejyon Pòtoprens lan, valab tout kote nan sosyete a. Nan liv li te fè parèt an 2001, Myrtha Gilbert raple reyalite sa : apati divizyon sosyal seksyèl travay la se fanm yo ki asire fonksyon sosyal lamanjay sosyete a sou divès fòm chak jou. Fanm yo ale chache pwodui latè yo sou do kamyon, anpil fwa yo sibi anpil egzaksyon ak veksasyon – sitou nan dènye tan sa yo – san konte aksidan ki kapab fè yo pèdi lavi nan chache pote lavi ; fanm yo vini vann pwodui sa yo, genyen ki mache detaye ak pwomennen yo nan lari oubyen lakay moun (eksperyans pratik la) epitou yo se machann manje kwit (restoran, chen janbe, akoupi elt…) k ap nouri chak jou plizyè santèn milye moun tout kouch, tout kategori (etidyan-t, travayè-travayèz, ti komèsan, fonksyonè Leta elt…). Sabine Lamour souliye fanm yo pa jwi ankenn rekonesans sosyal pou sa. Yo pa jwenn ankenn pwoteksyon. Okontrè yo depafini pi rèd avèk sosyete a ! Konnen Bwa Kayiman ap pèmèt nou rekonekte ak ideyal sosyete ki chita sou egalite, libète ak byennèt pou tout moun. Kote bezwen rekonesans ak patisipasyon tout moun satisfè pou n soti nan lojik fanm ap travay, gason ap galonnen. L ap pèmèt nou soti tou nan lojik yerachi, « subordination » fanm yo anba gason. Lojik loksidan pote pou nou anmenmtan li t ap pote lakwa ak dlo nan je. Nan nivo senbolik ak politik, seremoni Bwa Kayiman nan lannwit 14 out 1791 te tabli akò minimòm, antant minimòm, ki pèmèt divès gwoup ak kategori kaptif yo pran desten yo nan yon moman kote lavi yo te nan kafou tenten. Akò sa te konsidere fanm ak gason egal-ego. Tout moun ap pase mati, tout moun ap goumen, toulede mwatye limanite yo ap batay pou kanpe yon lòt sosyete sou baz solidarite, jistis, egalite, libète ak byennèt. Pwojè Bwa Kayiman an, nou jwenn nan sa douz prensip yo tradui, se te konstwi yon kominote, anba lidèchip eklere ak egal fanm ak gason, ak reskonsablite pataje pou mete ansanm yon bann eleman « disparate » (Ibo, Kongo, Nago, Sousou, Mandingue, Mondongue, Tayino elt…) ki sanble. Eleman « disparate » men sanblab, ki sanble. Yon resanblas ki monte apati kominote sò yo te genyen, kominote soufrans yo t ap sibi anba men kolon blan san kè, san pitye epi ki chita sou kominote ideyal yo te devlope. Se sa k fè nan kominote sò sa pa t gen plas pou blan, ajan blan ak Bondye blan ki swaf dlo nan je nou. Petèt se sou wout sa, wout chimen Zansèt yo, nou kapab rive jwenn pi bon koneksyon ant pase nou, prezan nou ak lavni nou. Se petèt sou angajman sa tou konnen Bwa Kayiman ka sèvi feminis ayisyen an nan pote kole nan soti kriz jounen jodi a. Natirèlman, reprann chimen Zansèt yo mande tou pou n devlope ladrès kritik nou. Nou pa tibebe k ap aprann fè b. Nou menm (feminis, pwofeminis, anti-seksis, afwosantris ak alye) ki revandike yon pwojè sosyete pwogresis altènatif anfas loksidan, nou genyen pou n marande fidelite ak otonomi. Nou menm ki la, sou bout tè sa, jounen jodi a, 233 lane apre seremoni Bwa Kayiman nou gen avantaj konesans listwa nou ki pase deja, listwa nou viv deja avèk fòs ak feblès li. Nan batay pou konstwi yon sosyete ki revandike pwojè libète ak byennèt pou tout moun, granmoun, ti moun, ti granmoun, fanm, gason elt… youn nan reskonsablite nou genyen paske nou pa manfouben se pa repete menm erè ki te pase yo. CHARLIER, E. (1954). Aperçu sur la formation historique de la nation haitienne, Presses Libres, Port-au-Prince. DORLIN, E. & PARIS, M. (2006). «Genre, esclavage et racisme : la fabrication de la virilité», Contretemps 16 : 96-105. GAUTIER, A (1983). Les Sœurs de Solitude : Femmes et esclavage aux Antilles du XVIIe au XIXe siècle: Rennes : Presses Universitaires de Rennes GAUTIER, A (1986). « Politique familiale et familles monoparentales en Métropole et dans les DOM depuis 1946 », Nouvelles Questions féministes 13 : 89-100. LAMOUR, S. (2017). « Entre imaginaire et histoire : une approche matérialiste du poto-mitan en Haïti », thèse pour le doctorat de sociologie à l’Université Paris 8, sous la direction de Gail Pheterson, 17 octobre 2017. LERNER, G. (1975). De l’esclavage à la ségrégation, les femmes noires dans l’Amérique des Blancs. New York, 1972, trad. française, Paris, Denoël-Gonthier. MANIGAT, L.-F. (2001). Eventail d’histoire vivante, Tome 1, pp. 77-79 MERLET, M. (2002). La participation politique des femmes en Haiti : quelques éléments d’analyse, Editions Fanm yo la, Port-au-Prince. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "“Nou pa t fè Bwa Kayiman pou sèvi etranje”: kijan konnen Bwa Kayiman ka sèvi feminis ayisyen an nan pote kole nan soti kriz jounen jodi a? James Darbouze 21 out 2024 “The past is never dead. It's not even past” William Faulkner (1951:92). ARMÉE INDIGENE. Gonaïves, le 1er janvier 1804, an 1er de l'indépendance.", "domain": "rezonodwes.com", "date": "2025-11-07 19:23:39", "url": "https://rezonodwes.com/?p=340931", "image_url": null}
{"title": "Nòt pou laprès nan okazyon premye anivèsè Mouvman patriyotik pou lavi (MOPAL) - Rezo Nòdwès", "text": " 22 Dawout 2023/22 Dawout 2024 sa fè egzakteman yon lane depi plizyè pati ak òganisyon politik te lanse nan vil Grangwav gwo Mouvman politik sa ki pote Non Mouvman Patriyotik pou Lavi (MOPAL). 22 Dawout 2023 se yon dat ki pap janm efase nan memwa chak patizan ak senpatizan ki te brave gwo danje pou rèv sa te vini yon reyalite. Ochan pou Patriyòt sa yo ki te rive konprann peyi bezwen yon zouti politik nan dimansyon MOPAL pou pote revandikasyon Pèp Ayisyen an ak ankouraje raliman Fòs Progresis yo. Mouvman Patriyotik pou Lavi pran nesans nan yon kontèks kriz kote sosyete a divize pandan pèp ayisyen an ap viv yon moman ki pi difisil nan istwa lavi’l. Ensekirite, lavichè, koripsyon ak movèz gouvènans kontinye mete pye sou lestomak popilasyon an. Gouvènman ale gouvènman vini anyen pa chanje. Pèp la oblije, sou presyon bandi ame, abandone kay yo poul al refijye sou plas piblik oubyen chèche ladesant lakay yon bon samariten. Jenès la pèdi lespwa, sel altènativ li se kite peyi a san menm konnen ki kote li prale. Aprè 4 mwa konsèy prezidansyèl la enstale vil pwovens yo toujou pa konekte avèk kapital la. Pa genyen sikilasyon ant gransid la avèk Pòtoprens ni Grannnò avèk kapital la. Okontrè, gwoup ame yo kontinye ap pran plis tèritwa tankou Gresye Kabarè Gantye elatriye. Devan tout kalamite popilasyon ayisyèn nan ap viv la MOPAL kwè moman pa pwopis pou moun fete. Se poutèt sa Mouvman Patriyotik pou Lavi pa deside fè okenn fèt pou make dat enpòtant sa. Men MOPAL ap kontinye reflechi avèk tout konpatriyòt konsekan ki vle poze yon aksyon pou sòti Ayiti nan katchouboumbe li twouve l jounen jodi a. Kriz k’ap sakaje peyi a depi plizyè lane a pap rezoud san yon veritab chita pale atravè yon gwo Konferans Nasyonal kote tout pitit peyi pral deside anfen kisa yo pral fè avèk Ayiti. Mouvman Patriyotik Pou Lavi (MOPAL) kwè se eleksyon demokratik san fòs kote k’ap pèmèt yon refòm an profondè nan Leta a nan sousi pou bay sevis ak tout pitit peyi a. E se responsabilite tout Ayisyen konsekan pou leve gwo defi sa. Viv linite nan mitan fòs viv nasyon Ayisyèn nan! Viv lademokrasi! Viv Ayiti granmoun tèt li. MOPAL kwè vrè chanjman peyi a ap rive lòske pèp la konprann se yon devwa pou’l di MOPAL Deputé Ulrick St Cyr, Président Renan Armstrong CHARLOT Vice President Me Liez Edouard, secrétaire Exécutif, Ex consul Daril, porte- parole Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "22 Dawout 2023/22 Dawout 2024 sa fè egzakteman yon lane depi plizyè pati ak òganisyon politik te lanse nan vil Grangwav gwo Mouvman politik sa ki pote Non Mouvman Patriyotik pou Lavi (MOPAL). 22 Dawout 2023 se yon dat ki pap janm efase nan memwa chak patizan ak senpatizan ki te brave gwo danje pou", "domain": "rezonodwes.com", "date": "2025-11-07 19:23:40", "url": "https://rezonodwes.com/?p=340761", "image_url": null}
{"title": "Daly Valet : Gang yo mete Leta Ayisyen K.O. - Rezo Nòdwès", "text": "Gang yo kontinye ap afime pisans yo. Yo kraze Komisarya PNH nan Kabarè e se p ap dènye a. Gang mete Leta ak PNH K.O. Yo jete Ariel ak blan an. Rete pou yo jete Fòs Kenya yo nan lanmè. Ayiti li menm deja ajenou ap tann pou l rekanpe. Fòmil politik yo tankou CPT ak gouvènnman Conille la poko montre siy yo ka leve defi, anfas gang yo, pou fè Ayiti omwen mache bwate, menm si li pa rive mache djanm e drèt kòmsadwa. Laverite, mwen pa t janm kwè Fòs Loni nan mòd deplwaman tradisyonèl yo an Ayiti t ap vin regle kichòy dirab. Mwen te pwopoze pito yon lòt tip akonpayman entènasyonal pou konbat gang. Akonpayman sa t ap fèt, sou baz akò bilateral epi finansman nasyonal ak entènasyonal, ak peyi tankou Salvadò, Pewou, Brezil, Kolonbi, Jamayik ki gen eksperyans konfime nan lit kont gang, gwoup teworis ak paramilitè. Ayiti ak patwon kolonyal li USA aplike yon lòt fòmil ak Kenya sou banyè Loni. Se evidan nou deja nan yon dezas kòm rezilta. Prezans fòs etranje komokyèl sa yo fè gang vin pi sou destabilize peyi a alòske fòs sa yo se jis yon karikati ki pa sou goumen ak gang vre e ki dayè pa vini nonplis ak mwayen pou yo goumen. Sou ang jewopolitik, USA pran Ayiti tankou yon nwizans, yon ensiyifyans jewopolitik. Kidonk, Administrasyon Biden lan pa sou ede AYITI rezoud pwoblèm gang lan nan moman an. Biden jis ap fè jewopolitik ak Kenya nan zòn Kòn Afrik la pou fè balans anfas Lachin ak Larisi ki ap louvri zèl enfliyans yo chak jou pi plis sou kontinan Afriken an pandan Loksidan ap pèdi pye. USA bay Kenya yon mant pou l souse AYITI, e Kenya byen kontan paske yo toujou bezwen deviz pou ekonomi yo. Reyalite dezentegrasyon Leta an Ayiti ak ensiyifyans jewopolitik nou reprezante pou Tonton Sam lan mete pèp Ayisyen an devan responsablite pou l pran desten l an men li men pou refonde Leta ak misyon politik, sosyal, ekonomik pou Ayiti soti sou dominasyon etranjè, anba grif piyajè lokal anti-nasyonal yo ak amelyore sou tout fòm lavi tout moun, sitou mas defavorize yo pandan n ap eradike ak detèminasyon tout kòz konjonktirèl ak estriktirèl ki kreye ak alimante gang nan peyi a. DV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gang yo kontinye ap afime pisans yo. Yo kraze Komisarya PNH nan Kabarè e se p ap dènye a. Gang mete Leta ak PNH K.O. Yo jete Ariel ak blan an. Rete pou yo jete Fòs Kenya yo nan lanmè. Ayiti li menm deja ajenou ap tann pou l rekanpe. Fòmil politik yo tankou CPT", "domain": "rezonodwes.com", "date": "2025-11-07 19:23:42", "url": "https://rezonodwes.com/?p=340033", "image_url": null}
{"title": "Jiyè 1987 – jiyè 2024, 37tyèm anivèsè masak ti peyizan Janrabèl, Mawotyè ak Bochan - Rezo Nòdwès", "text": "Soti ayè nan volontaris ak mank preparasyon politik rive jodi a nan afimasyon yon gwo eksplwa politik , MONTANA , enperyalis la , yon nivo timounri ak trayizon yon sèten elit politik rive kase fe , jodi a gen nesesite rapousib ak lit pou konstriksyon ak emèjans yon veritab mouvman sosyal ak yon Fwon Politik Ini e Popilè pou fè faskare kòmsadwa a agresyon konbine fòs enperyalis yo , oligachi lokal la ak tout alye yo . Gen nesesite netwayaj ak refòm anpwofondè nan lakou a , pou peyizan malere ak malerèz , ouvriye ak lòt fòs travayè lavil ak nan mòn yo rive idantifye epi makònen yo toutbon ak vrè fòs pwogresis ak demokratik alye yo pou enpoze pwòp pwojè ak lidèchip politik pa yo pou libere peyi a anba tout kalite vèditè k ap minen I. Se egzijans sa a nan moman an san ti peyizan Janrabèl , Mawotyè ak Bochan ki te koule 23 jiyè 1987 fè tout òganizasyon peyizan pwogresis , tout òganizasyon ouvriye ak sendikal ki pa jon , tout òganizasyon popilè lavil ak nan bouk yo , tout pati ak òganizasyon politik lagoch ak pwogresis ki rete fidèl nan vizyon ak pratik yo a lide chanjman revolisyonè yo . Gwoupman Tètansanm ak Ekip Misyonè Janrabèl ak alye yo, Gwoupman Karitas Bitasyon ak Ekip Misyonè Bochan nan Pòdepè epi Gwoupman Peyizan ak Ekip Misyonè Bonbad, t ap pote nan Ba depatman Nòdwès la, nan lane 1970-1980 yo, jèm yon pwojè sosyo politik, kiltirèl ak ekonomik altènatif. Yon pwojè altènatif ki te fè pè anpil, san aktè prensipal ki t ap anime pwojè sa a pat fin rann yo kont dimansyon freyè pwojè yo a te kreye nan pi wo nivo kan lenmi jire pèp ayisyen an ki bò pa yo t ap mitonnen replik ak frap sovaj, nan kad aplikasyon politik dominasyon ak agresyon vyolan ki toujou nan mak fabrik yo. Anfèt, pwojè altènatif sa a te pote nan kòtòf li yon pwojè politik pi global ki deja, nan epòk la, te ranmase revandikasyon fondamantal ti peyizan yo ak lòt klas k ap sibi dominasyon ak eksplwatasyon nan sosyete ayisyen an. Nan batay yo ti peyizan yo t ap reklame yon Leta ki nan politik piblik li ta kapab aji sou mwayen pwodiksyon yo pou pèmèt ti peyizan demwatye ak fèmye gen aksè a bon venn tè ak kanal irigasyon, aksè a tè Leta, grandon ak grannèg te fè dappiyank sou yo nan move kondisyon, aksè a tè ak dlo pou peyizan pwodui pi plis pou ranfòse ak pwoteje pwodiksyon agrikòl nasyonal la ak pou soti peyi a anba anvayisman pwodui etranje ak manje sinistre. Ti peyizan Janrabèl, Mawotyè ak Bochan t ap reklame yon Leta ki ta ka mete a dispozisyon popilasyon an bon jan lopital, dispansè, laboratwa, medikaman ak pèsonèl e enfrastrikti medikal nesesè e kalifye; lekòl primè, lise ak lekl pwofesonèl gratis epi inivèsite Leta pou jèn yo. Se nan sans sa yo peyizan yo te leve kanpe nan Nòdwès la kont taks mache, manje sinistre ak sistèm chèf seksyon ak choukèt lawouze a, elt. Gwoupman Tètansanm ak Ekip Misyonè Ba Nòdwès yo, pi espesyalman nan Janrabèl ak Bochan pat kontante yo revandike sèlman, men gras ak inisyativ lokal grès kochon kuit kochon ak solidarite nasyonal ak entènasyonal, yo te rive mete kanpe tout yon seri inisyativ ekonomik, sosyal ak kiltirèl pou te soutni batay peyizan yo t ap mennen. Inisyativ ak aktivite sa yo te sèvi pilye materyèl ak enfrastrikti ki te kenbe vivan batay Gwoupman Tètansanm ak Ekip Misyonè Janrabèl ak Bochan yo t ap mennen nan Ba Nòdwès la. Ajoute sou wo nivo konsyans politik yo te manifeste, inisyativ konkrè sa yo te pèmèt ti peyizan yo atenn yon nivo òganizasyon, motivasyon ak kapasite mobilizasyon eklè ki rete petèt san parèy jiska prezan nan tout istwa mouvman peyizan ayisyen an ak nan mouvman sosyal ayisyen an anjeneral. Se tout atou sa yo ki te rann kan lenmi yo pè. Se sa ki te pouse anbasad meriken te voye David Lee, yon anplwaye nan konsila meriken al mennen ankèt sou aktivite Gwoupman Tètansanm yo ak Ekip Misyonè Janrabèl la, yon lane anviwon anvan masak la, nan dat 27 dawou 1986. Se sa tou ki esplike vizit jeneral Henri Namphy ansanm ak Alphonse Jean, gwo makout devan letènèl ki te kandida alaprezidans nan epòk la pou te al remonte moral fòs makout yo nan Janrabèl, yon mwa anvan avari san an, egzateman nan dat 14 jen 1987. Jounen jodi a n ap asiste a menm kalite konplo sa yo, menm advèse ak lenmi jire pèp ayisyen an ak anbasad meriken alatèt, mafya entènasyonal ak lokal yo, politisyen restavèk ratdole ak latriye tchoul yo ki rive monte gwoup gang teworis yo nan tout peyi a, espesyalman nan zòn metwopoliten Pòtoprens ak nan Latibonit pou simen laterè nan mitan popilasyon an epi bare tout mouvman pwotestasyon popilè nan peyi a. Se nan kad konplo entènasyonal sa a yo rive nwayote epi netralize Akò Montana k ap reziste toujou epi ki rete malgre tou jiska prezan yon altènativ pou nou menm ti peyizan ak tout pèp ayisyen an. Se gwo konplo entènasyonal sa yo ki esplike Konsèy Prezidansyèl Tranzisyon an ak gouvènman Conille lan pa pibliye Akò 3 avril la Akò Montana te enfliyanse anpil pou te sèvi kòm baliz ak fèy wout pouvwa tranzisyon ki anplas la, men k ap naje jiska prezan ant koripsyon ak tolerans menm sistèm enpinite k ap donnen krim san, ensekirite ak grangou lamizè nan mitan popilasyon an depi sou gouvènman PHTK yo rive jouk jodi a, san okenn pèspektiv yon minimòm amelyorasyon nan toumant ak mizèrere popilasyon an. Nan okazyon komemorasyon 37tyèm anivèsè masak ti peyizan Janrabèl ak Bochan yo TET KOLE TI PEYIZAN AYISYEN ap di Konsèy Prezidansyèl la ak gouvènman Conille lan li poko twò ta pou yo pran men yo pandan I ap raple yo prensipal obligasyon Akò 3 P avril la fè yo : mete kanpe Konsèy Nasyonal Sekirite (KNS); tabli Ògàn Kontwòl Aksyon Gouvènman an (OKAG) sou baz yon laj konsiltasyon ak òganizasyon sosyete sivil la ak dyaspora a; kanpe Komite Pilotaj Konferans Nasyonal la pou reyalize Konferans nasyonal souveren an epi òganize eleksyon lib e demokratik pou tabli nan peyi a nouvo otorite konstitisyonèl yo. TET KOLE TI PEYIZAN AYISYEN ap pwofite lanse yon apèl a tout òganizasyon nan sosyete sivil la, a tout pati prenant ki te mete kanpe KPT a sou pye epi a tout sitwayen fanm kon gason, pou yon leve kanpe jeneral pou egzije Konsèy Prezidansyèl Tranzisyon an pibliye Akò 3 avril la kòm sèl zouti konsansyèl ki ka bay Pouvwa Tranzisyon ki anplas la yon minimòm respè ak lejitimite devan nasyon an. TET KOLE TI PEYIZAN AYISYEN ap voye menm apèl la a ansanm sosyete a epi pi espesyalman a diferan òganizasyon ak enstitisyon ki gen reskonsblite fè chwa moun pou voye nan KPT a pou monte Konsèy Elektoral Pwovizwa a, pou yo rete trè veyatif sou mòd apwòch sispèk otorite yo vle enpoze pou rive nan chwa manm KEP yo. Mòd apwòch sa a riske pwovoke plis kriz toujou nan peyi a. N ap souliyen nan sans sa a mache prese ki manifeste nan delè twò kout KPT a bay òganizasyon ak enstitisyon konsène yo pou yo ta rive antann yo sou chwa pèsonalite y ap deziye pou fòme KEP a. VIV Lit Peyizan yo Vi Rezistans ak Batay Pèp Ayisyen Aba tout konplo kap kap manniganse sou Peyi a Aba kontinye Pouvwa PHTK a Aba dapiyanp k ap fèt sou Tè Peyizan yo . Pou TET KOLE TI PEYIZAN AYISYEN Louis Origène Origène Louis Kòdonatè 33250910 Rosemène Valdema Rosemene Valdema Trezoryè 43271077 PIERRE Mary Save Pierre Mary Louis Sekrètè 43308134 KONSEY AYISYEN ADMINISTRASYON IL атом LAL ASOSYASYON NASYONAL Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Soti ayè nan volontaris ak mank preparasyon politik rive jodi a nan afimasyon yon gwo eksplwa politik, MONTANA, enperyalis la, yon nivo timounri ak trayizon yon sèten elit politik rive kase fe, jodi a gen nesesite rapousib ak lit pou konstriksyon ak emèjans yon veritab mouvman sosyal ak yon Fwon Politik Ini e Popilè pou", "domain": "rezonodwes.com", "date": "2025-11-07 19:23:43", "url": "https://rezonodwes.com/?p=338040", "image_url": null}
{"title": "FEL – Caraïbes : Batbouch sou patrimwàn literè kreyòl ayisyen an - Rezo Nòdwès", "text": " Nan yon konferans byen santre sou literati kreyòl ayisyen an, dimanch 16 jen 2024 la, nan lokal Duen Hôtel, Dèlma 33 a, powèt Anivince Jean Baptiste, sou lobedyans Association FEL Caraibe, prezante yon bèl rale sou diferan moman ki travèse istwa literè lang kreyòl ayisyen an. Se sou tèm : « Ti vwayaj nan patrimwàn literè ayisyen an », Association FEL Caraibes òganize yon konferans, dimanch 16 jen 2024 la, nan Duen Hotel, avèk Anivince Jean Baptiste kòm entèvenan . Aktivite sila antre nan kad pwojè « PBF – Infrastructure de paix » k ap dewoule sou kòdinasyon Tamise, ak soutyen Ministè Lakilti ak Kominikasyon, Haut – Commissariat des Nations Unies aux Droits de l’Homme ak PNUD. Selon Anivince Jean Baptiste ki reprann Michel-Ange Hyppolite (Kaptenn) nan liv « Istwa Pwezi Kreyòl Ayiti » genyen twa gwo peryòd ki travèse evolisyon literè lang kreyòl la : premye peryòd la soti nan lane 1750 yo pou rive 1950. Se peryòd kote ekriven ki t ap ekri yo te itilize yon lang antrelède, sètadi fransè melanje ak kreyòl. An menm tan tou, se yon peryòd kote ekri ayisyen te sibi natirèlman enfliyans sa k ap pase nan literati peyi Lafransiterati lafrans lan. Daprè otè De bò goch la, nou jwenn plizyè tèks ak otè ki kite anprent yo sou peryòd sa a : Oswald Durand, avèk Choucoune ; Duvier de la Mahotière, avèk Lizèt kite Laplèn… Toujou daprè Anivince, dezyèm peryòd la li menm soti 1950 pou li fini nan lane 1980. Si « Dyakout », yon rekèy powèm Félix Morisseau Leroy, ouvri peryòd literè sa a, lang ak literati kreyòl la pwal konnen piblikasyon plizyè lòt zèv, anpil bèl aksyon. Se nan peryòd 30 lane sa a, nou jwenn piblikasyon « Ti Jak », avèk Carrié Paultre ; « Lanmou pa gen baryè », avèk Emile Célestin Mégie ;  « Dezafi », avèk Frankétienne. Daprè prezidan Festival Entènasyonal Literati Kreyòl la, se nan menm peryòd sa a nou jwenn kreyasyon Mouvman Kreyòl / Sosyete Koukouy (1965) ki se pi ansyen òganizasyon literè ak kiltirèl ayisyen ki egziste toujou. Nan menm peryòd sa a, nou jwenn ekriven ak powèt tankou Georges Castera, Rassoul Labuchin, Emile Roumer, pou n site say o sèlman. Dènye peryòd la, selon Anivince ki pran « Istwa pwezi kreyòl Ayiti (2000) kòm referans, derape an 1980. Se moman, daprè sa li presize, literati kreyòl la vin genyen plis otè toujou k ap nouri l ak anpil bèl zèv. Se la a nou jwenn : rekèy tankou « Piti piti plen kay », Serge Madhère ; « Egziltik », Manno Ejèn ; « Boukèt lespwa », Pauris Jean –Baptiste ; « Pè sèt », Josaphat Robert Large ; « Flè dizè », Jean – Claude Martineau. Se te okazyon yon rankont byen chofe kote echanj yo te trè enstriktif. Pou boukle chitapale a, Anivince te bay kèk liv ak otè tout moun ki enterese ak pwodiksyon literè lang kreyòl ayisyen an kapab li : « Pwezigram », Jan Mapou ; « Tribòbabò », Iléus Papillon ; « Gouyad Legede », Inéma Jeudi ; « Fleriz », Orso Dorélus Antonio ; « Rabouch », Georges Castera ; « Similak », Guy G. Ménard ; « Bèbè Gòlgota », Pierre Michel Chéry ; « Sogo nan kwazman gran chemen », Pauris Jean – Baptiste. Frantzley VALBRUN valfrantz@yahoo.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan yon konferans byen santre sou literati kreyòl ayisyen an, dimanch 16 jen 2024 la, nan lokal Duen Hôtel, Dèlma 33 a, powèt Anivince Jean Baptiste, sou lobedyans Association FEL Caraibe, prezante yon bèl rale sou diferan moman ki travèse istwa literè lang kreyòl ayisyen an. Se sou tèm : « Ti vwayaj nan patrimwàn literè ayisyen", "domain": "rezonodwes.com", "date": "2025-11-07 19:23:44", "url": "https://rezonodwes.com/?p=337158", "image_url": null}
{"title": "Garry Conille, dezyèm dòktè nan twa zan ki nome Chèf Gouvènman Ayiti, peyi ki toujou sou kabann lopital, di li « onore anpil » pou chwa yo fè de li - Rezo Nòdwès", "text": "Eske Dr Conille ap pran yon pòtfèy ministeryèl pou’l pa fè menm erè 2011 lan ankò? Nan yon twit ki parèt mèkredi maten bonè bonè sou kont pèsonèl X li (Tweeter), Dr Garry Conille fè premye reaksyon’l. Li remèsye CPT ou KPT a pou chwa’l yo fè – (sou 68 kandida) – pou dirije pwochen gouvènman an kap vinn ranplase « ekip enkonpetan ak pouryanis ak kowonpi « , selon anpil sitwayen, ke Dr Ariel Henry ap dirije jouk jodi-a san l pa bay pyès rezilta. « Mwen santi m onore anpil dèske Konsèy Prezidansyèl la chwazi mwen kòm nouvo Premye Minis Ayiti « , se sa mouche Conille ki nan la kontantman ekri, e li « pwofite di mèsi anpil a tout òganizasyon nan sosyete sivil la, pati politik yo, ak manm dyaspora a ki pwopoze non mwen pami lòt kandida nan pwosesis la « . Pou fini ansyen PM nan kòmansman gouvènman Tèt kale 1, bandi legal Michel Martelly ak Laurent Lamothe ki « inisye peyi a nan la twoublay ak òganize gang epi kraze atè plat tout lajan Petro Caribe a « , selon plizè rapò Kou dè Kont ak ONU, « ansanm, nou pral travay pou yon demen miyò pou tout pitit nasyon nou an » . Nap souliye ke CPT a ki te gentan fè chwa yon lòt PM nan mèkredi te oblije fè bak sou desizyon ti koulout lè yo rann kont finalman ke « valèt pa mèt » e ke men ki bay pouvwa a ka retire’l ankò si w wap fè wòklò. Mwen santi m onore anpil dèske Konsèy Prezidansyèl la chwazi mwen kòm nouvo Premye Minis Ayiti.  Map pwofite di mèsi anpil a tout òganizasyon nan sosyete sivil la, pati politik yo, ak manm dyaspora a ki pwopoze non mwen pami lòt kandida nan pwosesis la. Ansanm, nou pral travay… Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Eske Dr Conille ap pran yon pòtfèy ministeryèl pou'l pa fè menm erè 2011 lan ankò? Nan yon twit ki parèt mèkredi maten bonè bonè sou kont pèsonèl X li (Tweeter), Dr Garry Conille fè premye reaksyon'l. Li remèsye CPT ou KPT a pou chwa'l yo fè - (sou 68 kandida) - pou dirije pwochen", "domain": "rezonodwes.com", "date": "2025-11-07 19:23:46", "url": "https://rezonodwes.com/?p=334200", "image_url": null}
{"title": "Pierre Michel Chéry, yon Eritye Vilokan sou gran ri letènite - Rezo Nòdwès", "text": " Disparisyon Pierre Michel Chéry (Pimich) se vrèman yon gwo pèt pou peyi sa a ki rete k ap gade demen k ap limen tenyen, lavi nou k ap fè lakilbit mòtèl ak lonbray. M pa konnen anpil ekriven ayisyen ki rive devlope yon konsyans lenguistik ak yon konsyans idantitè nan dimansyon Pierre Michel Chéry te rive fè sa, ni nan pwodiksyon l, ni nan pozisyon l alafwa kòm entèlèktyèl, kòm moun oubyen militan pwogresis. Toudabò, Pimich te kwè ekri an kreyòl se pa t jis ekri nan yon lang, men se sitou ekri pou moun ki pale lang lan. Se sitou chwazi pote kontribisyon pa l nan konstriksyon memwa literè yon lang ki sibi istorikman anpil diskriminasyon ak prejije, menm jan ak pèp ki pale l yo. Li te jwenn yon fòmil kote li te rive amonize, tankou li menm sèl, diskou li ak aksyon li pou li te modèl moun nou tout te konnen an, nou tout te renmen an. Lavi, zèv ak angajman Pimich gen anpil pou aprann nouvèl jenerasyon ekriven ak powèt ayisyen yo. Pierre Michel Chéry se te yon modèl pou mwen alafwa kòm powèt, konferansye ak pwomotè literati kreyòl. Se te yon zanmi m te konn konsilte pou tout rezon : lè m bezwen yon presizyon, yon enfòmasyon, yon detay sou istwa literè lang manman nou… ; lè m bezwen yon konsèy sou yon bagay kèlkonk ; lè yon nouvèl lide osnon yon nouvo pwojè ap jwe nan tèt mwen… M sonje jan li te kontan epi anbrase lide kreyasyon Festival Entènasyonal Literati Kreyòl la lè n t apwal lanse premye edisyon evènman an nan mwa desanm 2019. Avèk disparisyon akademisyen Pierre Michel Chéry, lang kreyòl pèdi yonn nan pi bèl plim ki t ap byen nouri literati l. Batay pou respè dwa lenguistik pèp ayisyen an pran yon gwo kou. Yon kout wòch sanzatann. Kreyolofoni an pèdi yon gwo bra. Yon bra ra. Kòm ekriven otantik, Pimich te konprann ekri an kreyòl nan yon sosyete kreyolofòn se yon siy respè pou pèp sa a ki bezwen plis rezon toujou pou li kontinye fyè ak renmen peyi l, malgre peripesi kalamite kolon lakay kou kolon etranje tann sou wout la… Li te chwazi ekri an kreyòl sèlman. Mwen te gen onè pataje plizyè panèl ak Pierre Michel Chéry, yonn nan womansye ki pi pwolifik literati kreyòl la donnen. An 2017, nou te Miyami, sou menm tab pou n te pale sou evolisyon literati kreyòl ayisyen an nan kad Little Haïti Book Festival ki se yon aktivite Sosyete Koukouy Inc. an patenarya ak Miami Book Fair / Miami Dade College). An 2016, yo te envite nou kòm entèvenan nan Festival international Etonnants Voyageurs, kote se pwodiksyon literè kreyòl ki te nan mitan echanj nou yo. Anpil fwa, menm si mwen ak Pierre Michel Chéry pataje menm panèl, nan lespri pa m se Pierre Michel Chéry m vin tande. Se te idòl mwen ki te vin tounen zanmi m, konsiltan m, bibliyotèk anbilan m. Pimich, te gen yon fòs konviksyon ki pa t kite pèsonn entak lè l ap pale de lang ak literati kreyòl. Se yon moun ki pale fran. Ki te konprann egalman sa pa sifi pou yon ekriven ayisyen nan tranp li kontante l sèlman nan pwodui an kreyòl, men dwe defann lang lan tou. « Moun pi enpòtan pase lang » se yonn nan verite mwen aprann ak konprann anba bouch Pierre Michel Chéry. Valorize kreyòl se valorize moun ki pale kreyòl. Inyore kreyòl se inyore moun ki pale kreyòl. E verite sa a valab ni pou yon moun k ap pale ni pou yon moun k ap ekri. Peyi Ayiti te gen chans genyen yon nonm tankou Pierre Michel ki te fè chwa anrichi memwa literè lang matènèl nou. Se te yon ekriven konsyan. Yon nonm vètikal. Yon Ayisyen konsekan ki renmen lang ak kilti peyi l jouk nan liv li ekri. Plas li chwazi bay kesyon idantite a nan woman «Bèbè Gòlgota» pa inosan. An desandan venerab, an nèg fondamantal, an Eritye Vilokan, jodi a panama ou tonbe Pimich! Nou dèyè, n ap ranmase li pou ou ! Pierre Michel Chéry fèt Miragwàn 18 mas 1956. Li kite nou samdi 25 mai 2024 nan Kapital peyi a, Pòtoprens. Enfòmatisyen, ekriven, kritik literè, li te manm Akademi Kreyòl Ayisyen. Anivince Anervé Jean Baptiste Anivincejeanbaptiste25@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Disparisyon Pierre Michel Chéry (Pimich) se vrèman yon gwo pèt pou peyi sa a ki rete k ap gade demen k ap limen tenyen, lavi nou k ap fè lakilbit mòtèl ak lonbray. M pa konnen anpil ekriven ayisyen ki rive devlope yon konsyans lenguistik ak yon konsyans idantitè nan dimansyon Pierre Michel Chéry te", "domain": "rezonodwes.com", "date": "2025-11-07 19:23:47", "url": "https://rezonodwes.com/?p=334136", "image_url": null}
{"title": "Pwoteksyon Sivil | Depatman Lwès, Sid, Sidès, Grandans ak Nip sou menas lapli nan finisman jounen an - Rezo Nòdwès", "text": "Pwoteksyon Sivil nan yon twit anonse jodi dimanch ln ke « Depatman Lwès, Sid, Sidès, Grandans ak Nip sou menas lapli ak kout loray nan finisman jounen an « . Les départements de l’Ouest, du Sud, du Sud-Est, de la Grand’Anse et des Nippes seront soumis à des conditions météorologiques extrêmes, avec des menaces d’averses torrentielles et de tonnerre en fin de journée. Les fortes précipitations en cours pourront provoquer des crues subites sans avertissement dans les départements de la Grand’Anse, du Sud-Est et de l’Ouest au cours de la nuit. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pwoteksyon Sivil nan yon twit anonse jodi dimanch ln ke \"Depatman Lwès, Sid, Sidès, Grandans ak Nip sou menas lapli ak kout loray nan finisman jounen an\". Les départements de l'Ouest, du Sud, du Sud-Est, de la Grand'Anse et des Nippes seront soumis à des conditions météorologiques extrêmes, avec des menaces d'averses torrentielles et de", "domain": "rezonodwes.com", "date": "2025-11-07 19:23:49", "url": "https://rezonodwes.com/?p=331895", "image_url": null}
{"title": "Ayiti – Claude-Bernard Célestin: Anpil pwopozisyon, pwoblèm nou anpil ! « - Rezo Nòdwès", "text": "Eske se menm penpenp lan lè pral gen eleksyon pou Prezidan, kote nap ka w è plis ke 50 kandida sou yon lis elektoral ? En plus, il faudra écrire des règlements intérieurs pour le fonctionnement de cette présidence à plusieurs têtes. Sinon, ce sera le bordel. Lisez le livre de Mme Ginette Chérubin “ le ventre pourri de la bête “ pour comprendre. Et puis encore, on va augmenter les dépenses de l’Etat de façon exhorbibante. Chaque co-president va devoir avoir sa batterie de conseillers, son cortège e tralala e tralala. À continuer … Claude-Bernard Célestin 10 mars 2024 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Eske se menm penpenp lan lè pral gen eleksyon pou Prezidan, kote nap ka wè plis ke 50 kandida sou yon lis elektoral ? Gen twòp gwoup politik. Chak ap chèche kenbe yon bout pouvwa. Pèsonn pa vle dòmi deyò. Dwe gen 4-5 pwopozisyon kap goumen la a. Nou tounen ti moun piti. Chak gwoup", "domain": "rezonodwes.com", "date": "2025-11-07 19:23:50", "url": "https://rezonodwes.com/?p=329814", "image_url": null}
{"title": "Ariel Henry, mesaj 7 fevriye 2024 : « Yon Tranzisyon Pa Ka Debouche Sou Yon Lòt Tranzisyon » - Rezo Nòdwès", "text": "Ariel la pi rèd kon ke makak Gouvenman An Ap Fe Tout Sa Li Kapab Pou Mss La Vini Rapidman. Ayisyen, Ayisyèn, Sitwayen, Sitwayèn, Sem Ak Frem Yo Bonswa, Mwen Vi-N Pale Ak Nou Jodi A Poum Voye Yon Mesaj Kle Bay Tout Moun Kap Viv Nan Peyi A, Kit Yo Se Ayisyen, Kit Yo Se Etranje.  Mesaj Sa A Konsene Tou Fre-N Ak Se-N Yo Kap Viv Lot Bo Dlo Tou. Nap Eksprime Senpati Nou Pou Tout Moun Ki Viktim Mouvman Vyolans Nan Jou Ki Sot Pase La Yo. Mwen Kwe Le A Rive, Pou Nou Tout Pran Desizyon Pou Nou Mete Tet Nou Ansanm Tout Bon Vre, Pou Nou Sove Ayiti, Pou Nou Fe Bagay Yo Yon Lot Jan.  Nan Peyi Nou An, Li Pa Toujou Fasil Pou Rasanble Moun Pou Fe Bon Bagay, Pou Konstwi Ansanm, Pou Sekle, Pou Plante. Mobilize Moun Pou Fe Tet Ansanm Mande Anpil Volonte Anpil Deteminasyon.  Epoutan Sel Solusyon Pou Nou Rive Retire Peyi A Nan Katchoubombe Li Ye A, Se Antan-N Pou-N Antan-N Nou, Pou Nou Fe Tet Ansanm Lan Nan Mitan Tout Ayisyen Otantik Ki Gen Bo-N Volonte. Mwen Vle Pwofite Dat Senbolik 7 Fevriye A Ki Reprezante Pou Tout Ayisyen, Yon Jou Delivrans, Yon Jou Liberasyon, Pou Mwen Mande Tout Je-N Fanm, Je-N Gason, E Sa Ki Mwen Je-N Yo Tou, Ki Sa Nou Vle Fe Ak Ayiti ? Mwen Ak Tout Gouvenman An, Nou Konnen E Nou Di Sa Nou Vle E Ki Kote Nou Vle Mennen Peyi A Nakenn Jou Ak Nan Mwa Kap Vini La Yo.  Se Nan Sekurite, Se Nan Eleksyon, Se Nan Fonksyonman Demokratik Jan Konstitusyon An Prevwa Sa. An 1987 Pep Ayisyen Te Pran Pozisyon Kle E Li Chwazi Demokrasi Kom Sistem Politik Pou Mete Dirijan Nan Tet Peyi A.  Akte Politik Yo, Manb Sosyete Sivil Yo, Militan Oganizasyon Popule Yo, Moun Sekte Prive Yo, Peyizan Yo, Manb Sendika Yo, Le A Rive Pou Nou Ofri Peyi A, Pou Nou Ofri Jen Jenerasyon Yo, Yon Lot Avni. Mwen Ta Renmen Tout Konpatriyot Mwen Yo, Isit Tankou Lot Bo Dlo Konprann Sa, Travay Prensipal Yon Gouvebman Tranzisyon, Se Kreye Kondisyon Pou Oganize Eleksyon, Pou Rebay Pep Ayisyen Dwa Granmoun Li Pou-L Chwazi An Tout Libete, Fanm Ak Gason Li Vle Remet Direksyon Peyi A Nan Tout Nivo.  Yon Tranzisyon Pa Ka Debouche Sou Yon Lot Tranzisyon. Frem Yo, Sem Yo, Map Di Nou Yon Bagay, Fok Nou Pa Twonpe Nou Dadverse.  Adverse Pep Aysyen, Se Pa Lapolis Kap Travay San Pran Souf Pou Kwape Ensekurite.    Adverse Pep Ayisyen, Se Pa Gouvenman An, Kap Fe Tout Sa Li Kapab Pou Bay Fos Sekirite Nou Yo Plis Mwayen, Plis Ekipman Pou Regle Sa Ki Pwoblem Nimewo 1 Nou Tout Jodi A, Ki Se Ensekirite. Tout Moun Ki Refize Dinamik Ki Pou Mennen Nou Nan Chimen Eleksyon, Tout Moun Ki Deside Se Nan Vyolans, Nan Kraze Brize, Nan Touye Moun, Pou Yo Pran Pouvwa, Se Pa Nan Entere Pep Ayisyen Yap Travay. Mezanmi, Pep Ayisyen Bezwen La Pe, Pep Ayisyen Bezwen Sekurite, Pep Ayisyen Bezwen Travay, Pep Ayisyen Bezwen Sikule Lib E Libe Nan Tout Peyi A Pou Al Regle Zafe-L, Pep Ayisyen Bezwen Pou Pitit Li Al Lekol San Ke Sote, Paske Se Sa Kap Garanti Yo Yon Avni. Che Konpatriyot Depi Pwoblem Ensekurite A Komanse Regle, We Pa We, Nap Lanse Pwosesus Elektoral La, Pou Nou Remet Pouvwa A Bay Dirijan Pep Ayisyen Ap Gen Poul Chwazi Nan Bon Jan Eleksyon. Depi Jou Mwen Rantre Kom Premye Minis Mwen Komanse Pale Ak Tout Moun, Pati Politik, Sekte Prive, Sosyete Sivil, Oganizasyon Popule.  Mwen Te Toujou Vle E Map Kontinye Cheche Rekonsilye Tout Ayisyen Ki Vle Peyi Nou An Vanse.  Mwen Toujou Angaje Nan Yon Demach Enkluzyon.  Mwen Pa Nan Ekskluzyon, Paske Ayiti Bezwen Tout Pitit Bo-N Volonte Li Yo, Kit Se Sa Ki Isit, Kit Se Sa Ki Lot Bo Dlo, Pou Nou Fe Yon Gwo Kombit Pou Soti Peyi A Nan Malsite. Frem, Sem Gouvenman An Te Mande Peyi Zanmi Nou Yo Pou Yo Vi-N Bay Fos Sekirite Nou Yo Yon Bourad Pou Konbat Gang E Fini Ak Fenomen Ensekurite A.  Peyi Kenya  Aksepte Pran Tet Mss La.    Mwen Vle Rasure Tout Moun, Gouvenman An Ap Fe Tout Sa Li Kapab Pou Mss La Vini Rapidman.  Men Annatandan, Nap Fe Anpil Efo Pou Nou Ranfose Kapasite Entevansyon Tout Fos Sekurite Legal Nou Yo.  Nou Gen Pou Nou We Rezulta Yo. Map Pwofite Remesye Tout Fos De Lod Nou Yo, Pou Pwofesyonalism Yo, Pou San Fwa Yo, Pou Kouraj Yo, Nan Travay Yap Fe Lan Nwuit Kou La Jounen, Pou Bay Populasyon An Sekirite.  Gouvenman An Fe Anpil Jefo Pou Bay Yo Plis Mwayen Plis Ekipman.  Map Felsite Yo, E Di Yo, Pep Ayisyen An Konte Sou Yo.  Yo Bay Prev Ke Nou Gen Kapasite Pou Nou Bay Rezulta, E Nou Pral Kontinye Travay Nan Sans Sa A. Mwen Vle Voye Yon Gwo Kout Chapo Pou  Majorite Lajman Laj Pep Ayisyen An Pou Maturite Li, E Pou Sajes Li, Paske Li Pa Kite Peso-N Vire Loloj Li.  Map Felisite Tou Tout Responsab Politik Ki Chwazi Pou Yo Pa Rantre Nan Mouvman Vyolans Lan.  Depi Demen Nap Kontinye Dyaloge Ak Yo, Ak Sosyete Sivil La E Ak Sekte Prive A Pou Nou Pran Ansanm Tout Desizyon Kap Pemet Nou Soti Tout Bon Nan Kriz La. Map Fini Poum Di Tout Moun Okay, Jeremi, Wanament, Gonaives Tigoav, Mirebalais, Potoprens,  Gade Kalm Yo.  Gouvenman Ak Tout Fos Sekurite Nou Yo, Ap Travay Pou Akitivite Yo Ka Reprann Nomalman.  Mwen Ban Ou Asurans Pep Ayisyen Ap Fini Pa Jwen La Pe, Devlopman Ak Pwosperite. Ansanm, Men Dan Lamen Nap Chanje Desten Nou. Ke Bondye Beni Pèp Ayisyen E Beni Ayiti. Mesi Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ariel la pi rèd kon ke makak Gouvenman An Ap Fe Tout Sa Li Kapab Pou Mss La Vini Rapidman. Ayisyen, Ayisyèn, Sitwayen, Sitwayèn, Sem Ak Frem Yo Bonswa, Mwen Vi-N Pale Ak Nou Jodi A Poum Voye Yon Mesaj Kle Bay Tout Moun Kap Viv Nan Peyi A, Kit Yo Se Ayisyen, Kit Yo", "domain": "rezonodwes.com", "date": "2025-11-07 19:23:51", "url": "https://rezonodwes.com/?p=328182", "image_url": null}
{"title": "Komite 7 Fevriye 2024 | « PA RETE JOU ANKÒ ! : Akò 21 desanm lan ekspire e tout Ayisyen dwe revolte kont awogans Ariel Henry » - Rezo Nòdwès", "text": "PA RETE JOU ANKÒ! Nou rantre nan faz pote boure . Tout ayisyen revolte kont awogans Ariel Henry ki fin kraze peyi a. Akò 21 Desanm 2022 an te fikse manda premye minis ilegal la pou 7 Fevriye 2024. A minwi aswè a n ap rantre nan yon lòt tanporalite politik. Leve kanpe a jeneral, toupatou se manifestasyon pou Ariel ale. Anpil moun etone pou yon chèf gouvènman pwovizwa apre 30 mwa tonbe fè represyon, touye moun pou I kenbe yon pouvwa li pa gen manda pou li. Ariel Henry fè chwa afwontman, chwa represyon n ap pran responsablite n. Nou rantre nan faz pote boure . Tout ayisyen revolte kont awogans Ariel Henry ki fin kraze peyi a. Le droit est de notre côté. N ap mande polisye nou yo akonpaye pèp la k ap egzije Ariel Henry remèt yon pouvwa li pa t ba li. Se yon revandikasyon lejitim. N ap raple w Ariel Henry kèlkeswa jan sa fini an w ap pote responsablite penal tout zak kriminèl ou yo kont pèp ayisyen an. Pou Komite 7 Fevriye 2024 Hugue Célestin Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "PA RETE JOU ANKÒ! Nou rantre nan faz pote boure. Tout ayisyen revolte kont awogans Ariel Henry ki fin kraze peyi a. Akò 21 Desanm 2022 an te fikse manda premye minis ilegal la pou 7 Fevriye 2024. A minwi aswè a n ap rantre nan yon lòt tanporalite politik. Leve kanpe a jeneral, toupatou", "domain": "rezonodwes.com", "date": "2025-11-07 19:23:55", "url": "https://rezonodwes.com/?p=328128", "image_url": null}
{"title": "Manif anti-Ariel nan Ti Gwav (videyo) | Rénald Lubérice : « Eske fòs milité entènasyonal la ap vin mate pèp la pou Ariel Henry » - Rezo Nòdwès", "text": "PNH sou Normil Rameau ak Leon Charles fè anpil dezagreman pou kenbe Jovenel Moise ak Lubérice sou pouvwa. Konnia se Frantz Elbe kap fè djòb sal pa’l pou kenbe Ariel Henry, Saurel Yasent, Marjorie Michel, André Michel sou zitòk yo… Qui l’aurait cru….! Jedi Premye fevriye 2024 ((rezonodwes.com))–Ansyen kanson fè et ansyen mèt e seyè nan Palè Nasyonal sou rejim Tèt Kale 2, Jovenel Moise/Lafontant-Lapin-Ceant-Jouthe-Claude Joseph, pwofesè ak ekriven Rénald Lubérice pa mete dlo nan bouch’li pou’l kontinye kritike Dòk Ariel Henry, ke blan yo bay fè yon ti kout an atandan yo jwenn yon lòt « esclave à talent » pou kontinye sèvi enterè yo. Mouche Lubérice bat bravo lakontantman pou mounn Ti Gwav ki pran la ri an mass pou yo rele chalbari dèyè mouche Ariel ki refize konprann yo pa bezwen’n ankò e ke peyi a pa yon savann. Fòk li rive konprann tou li paka fè sa’l vle paseke pèsòn pa janm met men nan lank ni vote pouli. « Moun Tigwav pa nan betiz. Eske fòs militè entènasyonal la ap vin mate pèp la pou ede Ariel Henry rete sou pouvwa nan ilegalite ak ilegitimite dèyè do tout prensip demokratik? « , se kesyon sa Pwofesè Lubérice poze tèt li jodia pandan ke li bliye ke André Michel te poze menm kesyon sa tou la vèy 7 fevriye 2021 pou fen manda konstitisyonèl Jovenel Moise. Rénald Lubérice ki se yonn nan gwo entelektyè aysyen ki chwazi rete nan peyi-a malgre anpil tèt chaje ak « territoires perdus » ki tonbe nan men gwoup gang ke « Ariel Henry ap sipòte « , selon BSA Montana, site nan twit li a Anbasad Ameriken ki « genlè nan 30 mwa ki sot pase yo kominote entènasyonal te bliye mande fè eleksyon « . Eleksyon avèk Ariel Henry ki deja fè eksperyans li an 2015 ak Sweet Micky se « tap dènye bagay pèp aysyen an ta gen bezwen », te siyale Dòktè Josue Renaud nan mwa desanm pase a ki pa wè ki bò BINUH ap pase « pou’vin’n fè yon maskarad eleksyon ankò avèk PHTK ». Moun Tigwav pa nan betiz. Eske fòs militè entènasyonal la ap vin mate pèp la pou ede @DrArielHenry rete sou pouvwa nan ilegalite ak ilegitimite dèyè do tout prensip demokratik? @USEmbassyHaiti genlè nan 30 mwa ki sot pase yo kominote entènasyonal te bliye mande fè eleksyon #RED pic.twitter.com/nlP7DIF1P2 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "PNH sou Normil Rameau ak Leon Charles fè anpil dezagreman pou kenbe Jovenel Moise ak Lubérice sou pouvwa. Konnia se Frantz Elbe kap fè djòb sal pa'l pou kenbe Ariel Henry, Saurel Yasent, Marjorie Michel, André Michel sou zitòk yo... Qui l'aurait cru....! Jedi Premye fevriye 2024 ((rezonodwes.com))--Ansyen kanson fè et ansyen mèt e seyè", "domain": "rezonodwes.com", "date": "2025-11-07 19:23:56", "url": "https://rezonodwes.com/?p=327846", "image_url": null}
{"title": "Komite 7 fevriye 2024 : « Ariel ki merite antre nan liv Guinness Records rete 7 jou, vle’w pa vle pou wete kòw la » - Rezo Nòdwès", "text": "Mèkredi 31 janvye 2024 ((rezonodwes.com))– « Ariel Henry, Guinness World Records genyen pou l pibliye non w « , se sa ansyen Depite Hugues Celestin ekri nan yon nòt li pataje ak journal Rezo Nòdwès, pou’l demontre tout wòl Dòk la jwe nan yon gouvènman chaje ak anpil « esclave à talent » ki pa rive malgré tou montre yo itil pou peyi-a. Ariel Henry, ki dapre Komite 7 fevriye 2024, ta sipoze rete 7 jou sou pouvwa a, si tout bon li respekte tèt li ak dènye akò li te siyen an, jwi anpi wòl ke Guinness Records ta sipoze panche sou sa. « Ou premye minis, ou prezidan, ou jij, ou palmantè. San konte wap travay depatman deta meriken « , se tout pozisyon sa yo ansyen minis Enteryè gouvènman Michel Martelly ap okipe jodi-a. Men pou Komite 7 fevriye ki gen pou prezidan Depite Celestin, « Ariel Henry, menm si li kontinye dodinen, ak panse li ka kreye divèsyon pou kraze batay pèp la, se ra se ta . » Dapre li mouche Ariel Henry, manzè Emmelie Prophète, mouche Nesmy Manigat, mouche Andre Michel e latrye ki se yonn nan pi move elèv eki parèt kreten nan lekòl Transparency Ineternational pou Karayib la avèk yon nòt san mwayèn 17 pwen sou 100 e ki klase preske nan ke klass la 172 è plas sou 180, p a gen anyen li ka fè ankò pou detounen pèp la . Li fini pou’l di e nap site « Ou mèt fè lestonmak bonbe, zepòl kare ou prale. Fwa sa w ap resi kenbe pawòl ou, mètdam ! » Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 31 janvye 2024 ((rezonodwes.com))-- \"Ariel Henry, Guinness World Records genyen pou l pibliye non w\", se sa ansyen Depite Hugues Celestin ekri nan yon nòt li pataje ak journal Rezo Nòdwès, pou'l demontre tout wòl Dòk la jwe nan yon gouvènman chaje ak anpil \"esclave à talent\" ki pa rive malgré tou montre yo", "domain": "rezonodwes.com", "date": "2025-11-07 19:23:58", "url": "https://rezonodwes.com/?p=327778", "image_url": null}
{"title": "Mesaj Komisyon Dyalòg Rekonsiliasyon ak Konsyantizasyon pou Sove Latibonit pou katèl meri komin deptman an - Rezo Nòdwès", "text": " Nòt piblik adrese ak ajan enterimè depatman latibonit yo sou pwoblèm ensekirite a Komisyon Dyalòg Rekonsilyasyon ak Konsyantizasyon pou Sove Latibonit (KDRKSL), konstate ke sityasyon ensekirite gang ame nan depatman an ap agrave chak jou kote gang yo vin plis an konfyans e yo vin ap pran kontwòl plis tèritwa. Yon sityasyon ki  fòse anpil moun deplase ale nan plizyè lòt kominn e nou konstate ke kominn sa yo ki deja pat gen enfrastrikti ki ka reponn ak bezwen moun yo, ki vin plis vilnerab e komanse anrejistre lòt fòm ensekirite. Pou rezon sa yo,  komisyon an ap raple tout ajan enterimè yo, ke yon majistra se premye responsab sekirite kominn li, lapolis ak lajistis pa sèl enstitisyon ki konsène nan rezoud pwoblèm ensekirite a,  se tout aktè yo ki dwe  jwe wòl yo  poun ka jwenn solisyon dirab la,  nan sans sa meri yo pa ka rete bwa kwaze fas ak pwoblèm ensekirite a nan latibonit, komisyon an ankouraje tout meri yo nan latibonit pou yo travay nan tèt kole ak lapolis ak lajistis pou garanti sekirite popilasyon an nan pran bon jan mezi ki kapap kontribye nan fè prevansyon pou anpeche ke vin genyen plis fwaye  gang kap vin detwi plis kominote. Komisyon an swete Ajan enterimè yo nan tout kominn yo nan latibonit ap pote kolaborasyon yo pou ede pwoteje vi ak byen popilasyon an nan tout depatman an, komisyon an swete ke responsab meri yo ap fè swivi yo rapid  pou evite ke sitiyasyon ensekirite a pa vin plis dejenere nan depatmant latibonit . Pou komisyon :             HORACE  Bertide                                    DESVARIEUX Simone NORGAISSE Ravel                                                                                             ORIVAL Reynald SIMEON Frantz Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt piblik adrese ak ajan enterimè depatman latibonit yo sou pwoblèm ensekirite a Komisyon Dyalòg Rekonsilyasyon ak Konsyantizasyon pou Sove Latibonit (KDRKSL), konstate ke sityasyon ensekirite gang ame nan depatman an ap agrave chak jou kote gang yo vin plis an konfyans e yo vin ap pran kontwòl plis tèritwa. Yon sityasyon ki fòse anpil", "domain": "rezonodwes.com", "date": "2025-11-07 19:24:00", "url": "https://rezonodwes.com/?p=325162", "image_url": null}
{"title": "Lansman Sant kiltirèl Lakayannou (SAKLA) - Rezo Nòdwès", "text": " Li fè 9h nan maten. Nou samdi 9 desanm 2023, nou nan Anba Rezen Resto , rue Gabart, komin Petyonvil. Pèsonn pa djige solèy la. Petyonvil ap mache mache l kè kal. Epoutan, gen yon istwa ki pral kòmanse. Yon lòt fenèt ki pral louvri : prezantasyon ofisyèl Sant kiltirèl Lakayannou (SAKLA) . Se nan yon ansyen abitasyon sikriyè, yon batiman ki la depi 1851, ki kenbe kadans li, malgre kay sa resevwa anpil pataswèl anba men yon tan k ap chanje tanzantan, famiy Pradel Délatour di yo fenk kare karese eritaj nòb sila, se la SAKLA jwenn premye batèm sosyal li. Pou lanse seremoni an, apre kèk tan atant, alapapòt, Gardoph ST JEAN ak Ralph Kenderson CADET woule tapi wouj pou swete envite yo byenvini epi mande yo chante ansanm ak tout ekip SAKLA im nasyonal peyi a. San pèdi tan, Delege òganizasyon an, Gardoph ST JEAN, prezante istorisite SAKLA ki pran nesans, selon Responsab la, depi lè yo te nan inivèsite. Premye grenn nan t apral kòmanse boujonnen nan ane 2019 lè deba yo te kòmanse sou lakilti, sosyete, idantite, solidarite, òganizasyon ak evenman kiltirèl. E se « nan objektif non sèlman pou ankouraje kreyasyon plis aktivite kiltirèl nan peyi a, men tou, konble vid nan kesyon sila ki koz nou wè nesesite pou kreye SAKLA .» Selon Gardoph. Pi lwen, pou Prezidant SAKLA, Djénane LOUICIUS, nan mo sikonstans li, fè konnen « SAKLA gen misyon bay kilti peyi Ayiti jarèt. Fè pwomosyon valè, tradisyon, idantite, zèv kreyatè ayisyen yo, elatriye. Epi nou vle toujou rete djougan, rete soude pou atenn objektif yo, pouse limit yo. E malgre difikilte, nou p ap kanpe nan wout .» Pou Prezidant lan, SAKLA dwe fè bagay yo diferan pou ede nan konstwi yon sosyete ki pi jis, pi ekitab. Yon sosyete ki ka rive yon jou pou li gade tèt li nan miwa epi pou li fyè de sa li wè a. Se yon gwoup jèn fanm ak jèn gason ki parèt ak anpil chalè sou vizaj yo ki lanse Sant kiltirèl Lakayannou (SAKLA). Anba kredo, « Amitié, Solidarité, Identité », sa ki pran fòm twa wòch dife ki se fondman SAKLA, nouvo komite a pwomèt pou fè sa li kapab pou bay kilti ayisyen an bourad nan valorize sa tè Dessalines nan genyen kòm idantite, kilti, richès patrimonyal, zèv atistik, elatriye. SAKLA kwè nan Amitye, Solidarite ak Idantite pou atenn objektif asosyasyon an. Solidarite enpòtan anpil pou bati yon sosyete ekilibre. Amitye sa jwenn sous li depi lè yo te etidyan. Apre lekòl, yo rete solid. Pi devan, malgre okipasyon chak manm, yo chache diferan mannyè pou solidifye amitye sila yon fason pou yo travay ansanm pou bonè sa yo pi renmen an, Ayiti. Se yon  cheminman enteresan. Yon bèl esperyans ki ka sèvi leson sa ki dèyè. Li pa fasil pou jwenn sa.  Souvan apre lekòl, apre inivèsite, chak moun al fè wout yo. Nan ka SAKLA, yo di fòk yo vanse ansanm. Ochan pou sa! SAKLA kwè nan reyalite lakou, nan savwafè ki jwenn fondas nan mitan peyizànri ayisyen an. Se petèt pou sa menm gen sak nan non regwoupman an. Oui. Nan SAKLA, nou wè sak ( djakout ) ki senbolize kèk pratik kiltirèl ki marande ak kotidyen pèp ayisyen an. Sa ki lese anpil moun kwè, mesyedam SAKLA yo parèt an granmoun ak djakout yo plen grennen. Sak oubyen djakout senbolize lespwa nan kay la sitou lè manman oubyen papa ap rantre ak sak la plen. Lè papa sot nan jaden, reflèks tout moun se al nan sak la. Menm jan djakout Kouzen Zaka gen reprezantasyon pa li. San konte espresyon lakayannou , yon varyasyon rejyonal(Nò) ki antre nan kesyon an. SAKLA, yon non ki charye yon bann senbolis. Yon òganizasyon ki dwe pote lespwa. Nan okazyon lansman Sant kiltirèl Lakayannou , anpil bèl mizik ki benyen nan kilti ayisyen an te karesere zòrey envite yo. Yon lòt bò, se vwa Wadley ZÉPHIRIN powèt-dizè ki te envite asistans lan nan yon bèl vwayaj atravè tèks divès otè ayisyen. Yon anbyans ki te pote yon lòt koulè nan lansman ofisyèl SAKLA. Pou moun ki la, se te rejwisans total. Kèk envite remakab te reponn prezan : Madam Gertrude SEJOUR (Manman atis Tifane) k ap dirije Fondation Maurice Sixto, komedyen Wally (ki entèpretre trè byen Maurice Sixto), Taïsha SEJOUR, elatriye. Men lis moun ki nan Komite direktè Sant kiltirèl Lakayannou (SAKLA): Nan do komite sila, gen yon ekip ki kanpe tòf pou ede SAKLA ranpli misyon li: Roosevelt AUGUSTIN, Ralph Kenderson CADET, James ENGÉ, Peterson SYLVAIN, Jonathan SYLVESTRE, Ralph Andy SANTANA, Jocelyn CASIMIR, Vaska Lenz LUBIN, pou nou site sa yo sèlman. Yon ekip kad ki gen fòmasyon nan divès domèn : Sosyoloji, Dwa, Kontabilite, Diplomasi, Edikasyon, Fotografi, elatriye. Yon bèl koleksyon lespri ki ka fè yon nouvo jou leve sou Ayiti, si yo rete solid jan kredo yo a di sa. Annatandan SAKLA kòmanse louvri zèl li byen gran pou ede Ayisyen konprann enpòtans kilti li ka jwe nan tout pwosesis tranfòmasyon sosyal ak ekonomik, ekip k ap dirije òganizasyon an voye di nou, demen ka pi bèl. Kidonk, bat pou nou la, paske ak SAKLA, se sa ka la ka wè l. Pou jwenn Sant kiltirèl Lakayannou (SAKLA): Telefòn / WhatsApp): +5094061 60 16 Imel : infosakla@gmail.com Oubyen pase nan adrès sa : #56, rue Acacia prolongée, Christ-Roi, Pòtoprens, Ayiti Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Li fè 9h nan maten. Nou samdi 9 desanm 2023, nou nan Anba Rezen Resto, rue Gabart, komin Petyonvil. Pèsonn pa djige solèy la. Petyonvil ap mache mache l kè kal. Epoutan, gen yon istwa ki pral kòmanse. Yon lòt fenèt ki pral louvri : prezantasyon ofisyèl Sant kiltirèl Lakayannou (SAKLA). Se nan yon ansyen abitasyon", "domain": "rezonodwes.com", "date": "2025-11-07 19:24:02", "url": "https://rezonodwes.com/?p=325004", "image_url": null}
{"title": "« Analiz vyolans nan relasyon ant patnè entim”, Pwofesè Hancy PIERRE - Rezo Nòdwès", "text": " Relasyon ant patnè entim se yon relasyon entim ant patnè pou nou pi byen di l.Kidonk se relasyon an ki entim anplis nou jwenn plizyè nivo entimite tankou yon premye kontak (yon konesans),yon relasyon konsa konsa ki sou lèzèl epi yon relasyon ki rive lwen.Twazyèm nivo relasyon an ap plis enterese nou; sila mande echanj, atachman ak lanmou.Nan sans sa entimite a konsidere yonn ak lòt nan yon relasyon sere ki chita sou enplikasyon nan sa yo menm ap panse (Levinger ak Snock (1972), Fischer ki site yo (Fischer,1987:37-38).Yon nivo relasyon  entim ant patnè jan li sere a èske l gen plas pou vyolans.Vyolans yon patnè entim anbrase plizyè zak pou kontwòl seksyèl, sikolojik, fizik, ekonomik ak lòt ankò kont fanm ak ti jenn san konsantman yo nan menas yon patnè ou byen yon ansyen patnè “ (OMS, 2017), se Rodnez ki site definisyon sa (Rodnez,2019:5).Nou  pap di plis, entèvenan anvan an deja pale sou vyolans li menm. Nan analiz nou jounen jodi a li ta bon pou nou konsidere mak fabrik relasyon an li menm epi anviwonman relasyon sila.An nou gade mak fabrik relasyon entim yo.Konsa  sikològ Fischer panse :”relasyon entim yo enpòtan anpil, yo ale lwen men tou yo frajil nan rapò ak lòt la”(ibid, p 42).Anpil etid montre, nan koumansman relasyon yo gen tandans pou yo sèlman pozitif men l ap pase nan yon lòt moman kote gen kritik ak kontwòl sou konduit patnè a.Nou kapab konstate deja jèm vyolans nan relasyon sa a.Devlopman relasyon an chita tou sou konfli; plis li pi sere gen tandans pou nou pa konsidere diferans yo ak pèsòn lòt la (ibid, p 39). Anpil Kritik nou jwenn se presyon pou lòt la menm jan avèk ou san wete san mete.Diferans pèsonèl li pa dwe manifeste nan sans sa.Se yon fòm vyolans atitid sa ye.Rechèch yo demontre plis relasyon ap mache nou ka jwenn kominikasyon yo bese menm aktivite fè sèks tou.Aprè 8 lane se yon moman kritik (ibid, p 40).Sa pa vle di se ra se ta.Nan fen analiz la n ap eseye gade solisyon rechanj pou evite vyolans nan relasyon entim ant patnè. Kounye a , an nou gade jan anviwonman an jwe sou relasyon entim ant patnè yo.Kouman vyolans la manifeste l.Eksperyans relasyon anvan yo nan fanmi konte anpil pou konprann relasyon entim patnè yo ap viv chak jou.Mank atansyon nan anfans yon moun se yon kòz relasyon chirepit ak vyolans pi devan nan la vi youn moun.”Yon anfans kontrarye kapab gen yon efè pi lwen nan pèsonalite yon endividi, nan konpetans sosyal li ak kapasite l pou fè fas kare ak jere relasyon entim li”( Howe,1997:117).Gen yon lòt fenomèn pou nou lonje dwèt sou li ki se “relasyon depandans ak lòt la(co-dépendant, nan lang franse).Se sila yo ki enterese bay lòt la atansyon depase san li pa atann li jwenn afeksyon nan atansyon an retou.Se yon mank lanmou endividi a nan anfans li ki mande anpil bezwen sekirite ak atansyon. Atitid sa se yonn nan sous vyolans nan relasyon entim ant patnè (ibid, p 180).Pou nou ka analize vyolans n ap pale a, Howe fè konnen :”yon bon pati konpòtman ki menase epi vyolan se yon tanta pou kontwole lòt la epi anpeche l kite fwaye a” ( ibid, p 183). Sa k dwe fèt? Kesyon sa pa gen yon sèl repons.Pwoblèm vyolans nan relasyon entim ant patnè se yon gwo mòso.Nou jwenn anpil kòz , sa ki nan sistèm la, kòz ekonomik epi devlopman sikososyal yon endividi depi anfans li.M ap ban nou reflechi sou pwoblèm sa nan jounen entènasyonal Eliminasyon Vyolans kont fanm ak ti fi (25 novanm 2023)  ak sou fason pou jwenn mwayen pou evite move ajisman sa yo menm rive elimine yo.Annatandan,nou ta renmen lonje dwèt sou enpòtans wòl kominikasyon nan relasyon ant patnè.Konsa Gottman (1979), se Fischer ki site l (1987) :”patnè ere yo manifeste menm nan sitiyasyon dezakò nan yon diskisyon , yon atitid aksepte pozisyon patnè li a.Men, patnè ki pa viv ere yo gen yon defisi kominikasyon yo menm nan pa aksepte ditou pozisyon lòt patnè a”. Pwofes è Hancy PIERRE, Travay è sosyal. P ò toprens,23 novanm 202 3. Dokiman pou konsilte -David HOWE (1997), la teoria del vinculo afectivo para la practica del trabajo social,Paidos, Buenos Aires. 283 p. -Gustave-Nicolas FISCHER (1987) Les concepts fondamentaux de la psychologie sociale, Bordas , Paris.209 p. -Naama RODNEZ (2019), “ Etude descriptive des initiatives de soutien aux femmes victimes de violence conjugale développées par l’Association des Femmes pour le Développement de Beaumont ,AFDB”,Mémoire de licence en Service Social, Université d’Etat d’Haiti.Non publié. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Relasyon ant patnè entim se yon relasyon entim ant patnè pou nou pi byen di l.Kidonk se relasyon an ki entim anplis nou jwenn plizyè nivo entimite tankou yon premye kontak (yon konesans),yon relasyon konsa konsa ki sou lèzèl epi yon relasyon ki rive lwen.Twazyèm nivo relasyon an ap plis enterese nou; sila mande echanj,", "domain": "rezonodwes.com", "date": "2025-11-07 19:24:04", "url": "https://rezonodwes.com/?p=324091", "image_url": null}
{"title": "Ensekirite : Sosyete sivil nan plizyè vil nan Latibonit mete otorite yo anfas reskonsablite yo - Rezo Nòdwès", "text": " Latibonit 21 novanm  2023 Mesye Ariel HENRY, Premye Minis, Chef CSPN,  Minis enteryè ak Kolektivite Teritoryal Mesye Frantz ELBE, DG a.i PNH Mesye DCPA – PNH, Mesye Paul MENARD, DDA – PNH Mesye Michel Patrick BOIVERT, Minis Ekonomi ak Finans, Madam Emeline MICHEL, Minis Jistis ak Sekirite Piblik Mesye Enold JOSEPH, Minis Defans . Objè : Mete mwayen ki nesesè disponib pou lapolis ak komisè gouvèlman yo  kraze gwoup gang yo nan latibonit pou sove popilasyon an ki an detrès. Medam/Mesye ; Komisyon Dyalòg Rekonsilyasyon e Konsyantizasyon pou Sove Latibonite (KDRKSL) salye nou e pwofite fe nou konnen ke se ak kè sere ke lap konstate, aprè lanmò 6 polisye yo kite tonbe anba bal bandi san fwa ni lwa nan latibonit yo koz yo pat jwenn ranfò lapolis nan jou kite 25 janvye 2023, ke sitiyasyon insekirite a  vi’n pi grav jodia. KDRKSL konstate tou ke gang yo vi’n pi an konfyans nan latibonit e popilasyon an vin plis an difikilte.  Popilasyon an pa janm sispann sibi tout kalite vyolans, malgre chanjman plizyè direktè depatmantal o nivo lapolis la, komisè polis jiridiksyon yo e plizyè chanjman tou o nivo komisè gouvèlman yo. Okontrè gang yo vin okipe plis tèritwa, malgre lapolis vin genyen 3 blende nan Vale Latibonit ak  prezans plizyè inite espesyalize tankou : UTAG nan Verrettes, Udmo nan PatChwal  e Pont Sonde, BIM nan Lestè, BI e Udmo nan Gonaives.  Ki rezon ki koz yo paka stope gang yo nan Vale a ?, ki rezilta travay yo ak 3 blende sa yo ? Eske se sekirize kamyon machandiz selman ki misyon yo nan Vale a ? Si gwoup rezistans yo anpeche gang yo rantre nan kominote pa yo, kote rapò nasyonzini rekonèt rezilta travay yo kòm gwoup oto defans, pou ki rezon pou lapolis ki legal e ki genyen monopòl vyolans la paka anpeche gang yo kontinye detwi lavi moun ak byen moun nan vale a e menm repran kontwòl komisaria yo tankou Tirivye latibonit e Lyankou ?. Jodia eske pwoblèm ensekirite nan depatman latibonit la lye sèlman avek pwoblèm mwayen o byen volonte ki pa genyen pou pote rezilta?. KDRKSL konsyan ke sitiyasyon ki genyen la se atravè yon priz de konsyans kolektiv pou sove latibonit kise poumon peyi a e Ayiti e sitou se nan yon travay sere ant Lapolis ak Popilasyon ke pwoblèm sa a ka rezoud. Se pou sa Sosyete Sivil Latibonit la  deside e motive pou akonpanye fòs lòd yo atravè Direksyon Depatmantal Lapolis la ak Komisè Gouvèlman yo pou pwoblèm ensekirite a nan latibonit ka rezoud. KDRKSL pran plezi pou enfòme nou ke, Kelkeswa operasyon lapolis nan latibonit ap fè pou kraze baz gang yo e kelkeswa kantite jou sa ka dire, Sosyete Sivil latibonit la déjà  mobilize pou pote sipò  pa yo pou reponn ak bezwen sa yo tankou: – kabiran – Finanse prim pou polisye yo kap nan operasyon yo –  Manje e dlo pou polisye yo –  Gwo limyè light power, Sosyete sivil latibonit la komanse chita pale ak  plizye responsab institisyon piblik  nan depatman an pou yo ka mobilize: (i) anbilans  ak  medsen lopital piblik yo pou domaj kolateral ki kapab genyen, (ii) materyèl TPTC e ODVA yo  si se nesesè. Fòs rezistans yo ak popilasyon an ap kontinye rete mobilize lakay yo pou anpeche deplasman gang yo  pandan lapolis ap fè  operasyon yo nan baz bandi san fwa ni lwa yo. Sosyete sivil la pa bezwen konnen okenn detay sou estrateji e plan operasyon lapolis ap fè pou evite enfiltrasyon nan kad operasyon yo. Sosyete Sivil latibonit la pwofite mande gouvèlman an, pou yo bay DDA- PNH la Paul MENARD  ak komisè gouvèlman yo mwayen pou yo ka satisfè popilasyon an nan kad misyon yo kise pwoteje vi ak byen popilasyon an ki an detrès latibonit, bay mwayen pou yo kraze gwoup gang yo, pou dwa moun latobonit ka respekte kote bandi san fwa ni lwa chak jou ap detwi lavi yo ak byen yo. Mwayen yo se: – Mete yon kantite polisye disponib pou ranfòse DDA, – Mete mwayen lojistik disponib zam ak minisyon e matryèl roulan pou DDA – Mete mwayen pou ranfòse sèvis ransèyman la Polis la nan Depatman an pou lapolis la ka konnen pi byen tout mouvman gang yo nan Latibonit. Sosyete Sivil latibonit  la mande pou lapolis repran kontwòl tout komisarya nan latibonit yo ki sou kontwòl    gang yo pou ka konsolide sekirite popilasyon an, tankou : 1-       Komisarya Tirivyè latibonit 2-       Baz militè Nwayo a ki nan premye seksyon Tirivyè latibonit nan lokalite lambert ki kole ak baz teoris savien yo. 3-      Komisarya Lyankou Sosyete Sivil latibonit  la mande otorite  Lapolis la tou pwofite mete yon sou komisarya nan baraj Canot kote genyen batiman ki la pou sa déjà, sa ap pemet Lapolis sekirize pi gwo baraj irigasyon ki genyen nan peyi a apre Pelig men sa ap pemet sitou yon pi bon kontwòl rout ki soti Ti Rivyè Latibonit rive Vèrèt. KDRKSL swete Gouvèlman aji rapid pou sove depatman latibonit ki an detrès anba bandi san fwa ni lwa yo pou moun kap dòmi nan lari yo ka tounen lakay yo pou peryòd Nwèl la. Pou Komisyon an :    Bertide HORACE           Simone DESVARIEUX             Frantz SIMEON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Latibonit 21 novanm 2023 Mesye Ariel HENRY, Premye Minis, Chef CSPN, Minis enteryè ak Kolektivite Teritoryal Mesye Frantz ELBE, DG a.i PNH Mesye DCPA - PNH, Mesye Paul MENARD, DDA - PNH Mesye Michel Patrick BOIVERT, Minis Ekonomi ak Finans, Madam Emeline MICHEL, Minis Jistis ak Sekirite Piblik Mesye Enold JOSEPH, Minis Defans . Objè:", "domain": "rezonodwes.com", "date": "2025-11-07 19:24:05", "url": "https://rezonodwes.com/?p=323996", "image_url": null}
{"title": "ECCREDHH rann Gouvènman sa responsab zak vyolans kap fèt sou popilasyon sivil nan Site Solèy - Rezo Nòdwès", "text": "<< Òganis Defans Dwa moun ECCREDHH esprime preyokipasyon l sou zak vyolans kap fèt sou popilasyon sivil nan Site Soley ak zòn ki Viwonnen l yo epi Rann Gouvènman sa responsab >> Depi 2 jou gwo tansyon lapèrèz tabli sou sou Site Soley, Douya, Sat, Vensan,  Tènwa,  Blancha, Divivye,  Fontèn,  Pyè 6, Fourjy, Leurbourg,  Maren apre Lanmò chef Gang isca. Gwo latwoublay eklate,  Zam ap tire nan tout zòn nou sot site la yo depi jou sa. Gwoup ak zam ap Simen dèy ak laterè sou popilasyon sila ki pa janm kapab viv yon klima lapè. Tansyon gwoup ame sila yo gentan pote ale lavi plizye ayisyen epi plizye kay pase Anba flanm dife. Gwoup ame yo bay piga lè yo vle, yo kidnape ak Sasinen moun yo vle, yo san krent. Anba zye Leta moun ap Sasinen, Anba zye Leta popilasyon ap maspinen epi Matirize. Òganis Defans Dwa moun ECCREDHH rete Kwè gwoup ki pote Zam yo pa t’ap gen tout pisans sa yo, tout fòs frap sa yo ak tout pouvwa sa yo si Leta pat Makonnen sosis li ak yo. Se Leta sa Ariel Henry ap dirije. Leta k’ap souse san pèp, leta k’ap Sasinen pep, leta k’ap planifye lanmò pèp. E se yon wont pou tout fanm ak gason ki fè pati pouvwa sanginè sa kap kontinye pilonnen dwa moun. Òganis Defans Dwa moun ECCREDHH konstate Ariel Henry fè Dwa moun tounen twal mouye pou l pilonnen e se pou sa ECCREDHH mande pou plent kontinye depoze kont pouvwa sa espesyalman kont Ariel Henry paske yon Jou Lajistis ap reprann eskanp figi l, lap sispans anba grif piyajè ak konplotè e menm si lòtè zak kriminel sila yo ta gentan fè vwèl pou peyi san chapo, zosman yo ap trennen devan tribinal pou kondanasyon. Òganis Defans Dwa moun ECCREDHH egzije mezi pran prese prese pou tabli klima lapè nan kominote yo.. Pou Otantifikasyon: Me Louimann MACEUS,av, Sekretè jeneral ECCREDHH Me Gesnel PIERRE, Av. Kowòdonatè jeneral ECCREDHH Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "> Depi 2 jou gwo tansyon lapèrèz tabli sou sou Site Soley, Douya, Sat, Vensan, Tènwa, Blancha, Divivye, Fontèn, Pyè 6, Fourjy, Leurbourg, Maren", "domain": "rezonodwes.com", "date": "2025-11-07 19:24:07", "url": "https://rezonodwes.com/?p=323676", "image_url": null}
{"title": "Kloti mwa kreyòl : Rektè Inivèsite Leta Ayiti a, pwofesè Fritz Deshommes, mande pou lang kreyòl la antre pi fon nan Lajistis - Rezo Nòdwès", "text": " Nan « Marriott Hotel », jedi 26 oktòb 2023 a, Akademi Kreyòl Ayisyen selebre davans 40 èm Jounen entènasyonal lang ak kilti kreyòl epi klotire seri aktivite Mwa kreyòl li te tanmen depi 6 oktòb. Nan mitan anbyans kote plizyè atis ak gwoup t ap deplòtonnen fwi talan ak kreyativite yo, diskou rektè Inivèsite Leta Ayiti a, pwofesè Fritz Deshommes, rezonnen tankou yon kout klòch sètase pou fè konprann gen nesesite pou lang kreyòl okipe plis plas nan lajistis. Pou li antre nan nannan diskou li a, pwofesè Fritz Deshommes dabò « lonje dwèt sou yon reyalite n ap viv chak jou, k ap vegle jou nou, san nou pa pran tan ni gade, ni reflechi sou li ». E se konsa, otè « Ce pays qui s’ignore / Yon peyi ki pa konnen valè tèt li », tonbe dewoule yon ansanm kesyònman ak konsta : « Èske nou konsyan nou kontinye ap jije moun nan yon lang yo pa konprann? San yo pa konnen ki sa y ap di sou yo ? Pou ki sa tribinal kondane yo oswa pou ki sa tribinal libere yo ? Ki sa lalwa repwoche yo ? San yo pa konnen ki sa yo dwe oubyen ki sa yo pa dwe fè pou Leta ak lasosyete konsidere yo kòm moun ki respekte lalwa ? Paske :Lwa yo, regleman yo, kòd yo pa an kreyòl; Pledwari yo pa fèt an kreyòl; Jijman yo pa ekri an kreyòl; Pi fò dokiman lajistis, tankou somasyon, sitasyon, elatriye, pa an kreyòl. Epi, menmsi gen kèk dokiman ki gen vèsyon kreyòl se pa tout tan mo ak konsèp yo n ap itilize yo korèk. Pa egzanp, pou yo tradwi « mandat d’amener », yo konndi « manda ralemennenvini ». Sa k pi rèd la, menm lwa yo konn depaman ak reyalite sosyojiridik peyi a. Lwa ki ekri an franse yo pa toujou menm ak regleman, ak prensip kominote yo aplike an kreyòl. Dwa enfòmèl la, dwa koutimye a, ki pèmèt rezoud anpil anpil konfli nan mitan moun ki pale kreyòl yo, pa toujou menm ak lwa, kòd, dokiman jiridik sistèm ofisyèl la rekonèt. Kèk pwopozisyon pou chavire sitiyasyon tètchaje sila a ki pa respekte dwa lenguistik pèp ayisyen an Apre li fin soulve kèk kesyon ak konsta, pwofesè Fritz Deshommes fè konprann « se tout enstitisyon lajistis, se tout profesyonèl domèn nan, ki pou mete men ». pou reyalite a chanje bò. Pi devan, li fè konprann : « N ap bezwen patisipasyon jij, komisè, sibtiti, avoka, grefye, isye, notè, apantè, fonde pou vwa ak tout lòt aktè sistèm jistis lan. Men toudabò, se Ministè Jistis ak Konsèy Siperyè Pouvwa Jidisyè a (CSPJ) ki dwe pran lidèchip kesyon an. Se yo ki pou ba l oryantasyon. Se yo ki pou mete resous ak bon jan estrateji pou kòz la vanse kòmsadwa. Akademi Kreyòl Ayisyen ak tou Inivèsite Leta a ka bay yon gwo koutmen. Nan konbit sa a, anpil lòt enstitisyon Leta ak Sosyete Sivil la dwe pote kole, tankou : Lekòl Majistrati (EMA); Biwo Pwotektè Sitwayen; Federasyon Bawo Avoka Peyi d Ayiti; Lekòl Bawo Avoka yo; Òganizasyon Dwa Moun; Oganizasyon Dwa Fanm; Asosyasyon Majistra; Asosyasyon Paketye; Asosyasyon Grefye; Asosyasyon Isye; Asosyasyon Notè; ONG k ap travay nan domèn lajistis; Òganzasyon k ap travay pou lang kreyòl yo, elatriye. N ap bezwen tou kontribisyon lengwis, sosyològ, antwopològ, sikològ, tout save ki maton nan plizyè domèn lasyans, kit se syans sosyal, kit se syans moun, kit se syans aplike. Se pou sa Inivèsite yo, Lekòl siperyè yo, pa dwe rete dèyè ». Rektè a di Inivèsite Leta a gentan anbake, li envite Ministè jistis antre nan won an « Deja mwen ka ban nou garanti Inivèsite Leta gentan anbake nan demach sa a. Ak tout Fakilte Lengwistik Aplike, Lekòl ak Fakilte Dwa yo ak tout lòt Fakilte nou yo nan Pòtoprens tankou pwovens, nou pare pou nou pote kole. Mwen ka di tou, ak pèmisyon Prezidan AKA a, Akademi Kreyòl la pare tou. Pou konnye a, annatandan Ministè Jistis ak CSPJ ranmase kòz la – sou pwen sa a, nou jwe sou Minis Kilti a ki se yonn nan pèsonaliteki te ede chwazi premye Akademisyen yo pou l pale nan zorèy Minis Jistis la pou nou -, annatandan tout lòt aktè nou site yo pran dispozisyon pou bay lang kreyòl la pasaj ak ouvèti nan domèn lajistis », nou t ap site pwofesè Fritz Deshommes. Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan « Marriott Hotel », jedi 26 oktòb 2023 a, Akademi Kreyòl Ayisyen selebre davans 40èm Jounen entènasyonal lang ak kilti kreyòl epi klotire seri aktivite Mwa kreyòl li te tanmen depi 6 oktòb. Nan mitan anbyans kote plizyè atis ak gwoup t ap deplòtonnen fwi talan ak kreyativite yo, diskou rektè Inivèsite Leta Ayiti a, pwofesè", "domain": "rezonodwes.com", "date": "2025-11-07 19:24:08", "url": "https://rezonodwes.com/?p=322937", "image_url": null}
{"title": "Dat : dechaj pawòl pwetik Jean Baptiste Anivince - Rezo Nòdwès", "text": " Langaj pèmèt lòm fiske tan an ak fikse li nan tan an, anpi tanmen yon kominikasyon jwisif ak tèt li, pandan l ap pale ak tout moun. E sa li pa rive nomen, konprann ak pale yo pa monn pou li oubyen pa gen egzistans pou li. San bliye li pale ak eleman yo oubyen fè yo pale, mete yo annimasyon nan mezi konsyans langaj li kapab rive. Konsa, mòd langajyè a vin alafwa yon fòm dechaj pilsyonèl, yon fason pou lòm nomen, pou li bay direktif oubyen pou li transmèt siy yo oubyen sans yo. Lè lòm vin powèt, se menm demach la li rapousuiv sou yon nivo ki pi sansib. Powèt Jean Baptiste Anivince pa depaman ak lojik sa a. Nan powèm larivyè sa a, powèt la depale. Li pale tout kalite koze, nan tout kalite enonsyasyon pou li konstui yon sistèm bèltiz, kote youn nan lòt ak youn rantre nan lòt. Nan rekèy Dat, Jean Baptiste Anivince pran lemonn daso. Li transfere, modifye eleman yo pou l fè powèm nan kreyatè pwòp ansanm li, nan yon lojik ensiswatil li anvi viv. S on powèm ki pa bay yon tan istorik regle anyen pou li. Menm si konsyans powèt la, nan moman l ap viv la pote enfliyans bèltizay epòk li. Pou powèt la sa jwenn matyè pwetik li, li tanmen mete tan istorik yo nan yon sèl ansanm, fè yo kwaze, dekwaze, marande yo, mete yo an dyalòg pou l kapab konstrui panse pwezi a. Yon panse pwetik ki pa lòt pase pwovèb popilè sa a ki trennen dèyè li yon vizyon katasis : « Si m pa pale m ap toufe ». Anivince pwopoze n yon powèm SMPPMT! Se pou sa n reyalize, se yon powèm k ap mime tout sa lavi a gen ladan l. Tout sa mo yo kapab trennen kòm eleman aanndan yo, anpi ba yo yon konsyans vi ak nanm pou li kreye yon monn kote tout sa k sanble ak sa ki pa sanble, ransanble. Se pou sa, lide yo oubyen enonsyasyon powèm nan fèt tankou yon ti bebe k ap babiye, k ap aprann pale, k ap rakonte tout listwa, mele tout listwa anpi koyerans lan tradui nan ak langajyè a piske sa l ap pale yo se ak lang lan l ap pale yo, se ak mo l ap pale yo, se ak maryaj mo l ap pale yo. Sitou se anndan tan reyèl la li pran yo men ki vin gen pwòp egzistans yo apa, anndan powèm nan pou li jwi ekilib pwòp li. « depi m piti m jwenn/ 17 oktòb ap senyen/ powèt yo anonse siklòn andan mo yo/ kote kouvèti tan an/ Manno! ekri n ap ekri/ jouk lanmò konn valè n/ letènite n jèn toujou/ revolisyon an ap bouyi lontan/ peyi a prèske bon/ mòtèl!/ sonje powèm nan souvren » Dat se pa yon powèm klasik k ap trennen yon lide progresif, tankou monn reyèl la te ka fè li. Se pa yon disètasyon l ap fè, nan monn l ap kreye a, li òganize pwòp mèkaba li pou li sa kenbe pwòp ekilib li nan labirent li kreye a. Se sa ki fè, rantre nan powèm nan se youn. Konn kilè sòti a ap fèt se de. Konn ki kote sòti a ap fèt se twa, anpi ki kote powèt la vle rive se kat. Paske vè yo pa pote lide ki fini. Toujou gen yon anvi konnen ki tache anndan vèsè yo ki pou kenbe fil lekti eskande powèt la pwopoze lektè a. Se yon powèm ki twouve sans li anndan sistèm operasyonèl mantal lòm k ap vomi lapanse sou tout fòm. Kote chak panse kapab trennen yon lòt panse menm si n ta pretann yo pa gen koyerans. Panse pwetik sa a vini san enfliyans mòd operatwa eksteryè yo, li sèlman sibi griy kritik òganik mantal powèt la pou powèm nan pa pèdi esans endepandans li parapò ak reyalite a. Rekèy la  pa yon powèm espiral non plis tou, menm si li pote anndan l yon estetik/ bèltiz kawo ladan. Paske, lide ki pa fini yo, pa rekomanse nan pwolonjman powèm nan. Okontrè, se lòt ki ajoute, oubyen tou pa gen mouvman woulawoup oswa grafik sikilè k ap taye banda. Jan nou te di l pi wo a, s on powèm k ap mime pwòp tan li nan tan an, k ap mime fòm bouch linivè k ap ouvè, fèmen pou kreye mèvilis. Piske l abite tout bagay, tout bagay sa yo kapab pale anmenmtan pou karyonnen diferan yo se menm sanblab yo, paske yo gen menm esans ak sibstans ; yo se rezilta matyè ak lespri. Nan rekèy sila, lanmou pase pran malsite, peyi, lanmò, ensekirite, lamizè, idantite, kriz anviwonman, elatriye. Anpi li kreye yon tablo senfonik pou li pale. Se yon mantal ki plen, ki anvi dechaje li, anpi li jwenn bouch powèt la ki sèvi li pasaj, ki sèvi li kanal. Anivince Jean Baptiste, pa kapab ankò, se yon kri li pa kapab kenbe ankò devan reyalite yo k ap bwase bil mantal li anpi ki pran fòm yon powèm k ap kouri kite zòn li abite a, paske viv nan reyalite sa yo se pran gaj mò sibit. Dat se yon demonstrasyon powetik k ap bere legzistans lan nan fason pa li. Yon pwopozisyon literè ki fèt ak tout kalte langaj, jwèt mo, jwèt son, sitasyon, men ki pa sèlman enskri li nan yon demach fòmalis. Men pito yon maryaj reyalis ak fòmalis pou powèt la ponn yon konsyans monn, yon jewometri sibstansyèl pou ede lòm nan konba li, nan dezi egzistansyèl li, pou li sa kreye yon bèlte kalman trankilizan pwetik pou ede lòm rezilye anba reyalite ki depase li yo, pou pèmèt li espere demen kapab pi bèl nan tout konpatiman li. Orso Antonio Dorélus Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Langaj pèmèt lòm fiske tan an ak fikse li nan tan an, anpi tanmen yon kominikasyon jwisif ak tèt li, pandan l ap pale ak tout moun. E sa li pa rive nomen, konprann ak pale yo pa monn pou li oubyen pa gen egzistans pou li. San bliye li pale ak eleman yo oubyen", "domain": "rezonodwes.com", "date": "2025-11-07 19:24:09", "url": "https://rezonodwes.com/?p=322932", "image_url": null}
{"title": "Mesaj Akademi Kreyòl Ayisyen nan okazyon 28 oktòb,Jounen entènasyonal lang ak kilti kreyòl pou ane 2023 - Rezo Nòdwès", "text": "Lang kreyòl, premye senbòl idantite nou, Ayisyen, kòm pèp, se yon zouti kominikasyon plizyè milyon moun nan peyi Ayiti itilize. Li toujou jwe yon wòl pwennfèpa nan tout dinamik sosyal ki vize yon alemye pou pèp ayisyen an. Lang kreyòl la, se tankou yon rezèvwa fòs ak enèji ki toujou akonpanye pèp la nan tout mouvman chanjman ki anbrase byennèt ak diyite moun an jeneral. Yonn nan pi bèl egzanp nou ka rale mete sou tapi a se fonksyon inifikatè oubyen wòl “siman sosyal” lang sa a jwe nan tout peripesi zansèt nou yo te kwaze sou chemen yo, nan batay yo t ap mennen pou yo te kapab demantibile kolonizasyon ak lesklavaj epi brandi flanbo libète an gran jan 1e janvye 1804, nan vil Gonayiv. Jounen jodi a, nan okazyon 40èm selebrasyon Jounen entènasyonal lang ak kilti kreyòl, Akademi Kreyòl Ayisyen santi ankò nesesite pou li raple wòl fondamantal lang kreyòl la dwe toujou jwe si nou deside ba li plas li merite nan dinamik tout aksyon ak diskou ki vize devlòpman ak pwogrè. “Lang kreyòl: yon zouti devlòpman dirab” se tèm enstitisyon an chwazi pou selebrasyon mwa lang ak kilti kreyòl 2023 a. Pou gen devlòpman dirab, lang ak kilti popilasyon an dwe vin premye pyon aksyon devlòpman an, yon fason pou li kapab patisipe nan pwosesis devlòpman an. 28 oktòb, se temwanyaj yon vizyon inite ki soude pèp kreyolofòn yo pi plis toujou. Ane 2023 a make 40 lane depi yon gwoup entèlèktyèl, kreyolis ak divès kominote kreyolofòn te reyini nan zile Sechèl pou yo te bwase lide sou posibilite ak avni lang kreyòl la. Akademisyèn grandèt, an 2023, Madam Adeline Chancy te nan mitan deba sa yo pou Ayiti, toupatou nan peryòd la. E se konsa, yo te mete yo dakò pou yo te konsakre 28 oktòb chak ane kòm Jounen pou tout kreyolofòn sou latè selebre lang ak kilti kreyòl nan tout divèsite li, nan tout imansite richès ki karakterize lang kreyòl la. Jodi a, nan okazyon jounen istorik sa a, Akademi Kreyòl Ayisyen swete tout kreyolofòn sou latè, tout kominote kreyolofòn nan Karayib la ak nan Oseyan endyen yon bèl anbyans selebrasyon lang ak kilti kreyòl. Se okazyon tou pou nou raple devlòpman ak reyònman lang kreyòl mache men nan men ak volonte chak kominote kreyolofòn manifeste pou lang kreyòl la pa gen limit nan kèlkeswa domèn lakonesans. Devlòpman ak reyònman lang kreyòl la mache pye pou pye ak travay pwodiksyon / kreyasyon, nou menm kreyolofòn nou chwazi fè ladan li, san neglije rechèch syantifik sou lang lan ak nan lang lan. Se yon evidans lang ak kilti kreyòl se zèl kat nou gen nan men nou pou nou afime idantite nou kòm pèp rezistan, rezilyan ki te rive fòje pwòp zouti pou nou kominike nan mitan lanfè kolonizasyon ak toumant lesklavaj. Lang ak kilti kreyòl se rasin ki lyannen nou ansanm, ki fè nou konekte yonn ak lòt, ki fè nou santi nou pwòch yonn ak lòt, malgre jewografi ta elwanye nou. Karantyèm Jounen selebrasyon lang ak kilti kreyòl sa a envite nou reflechi sou divès defi nou menm pèp kreyolofòn genyen pou nou leve, nan sa ki konsène entegrasyon efektif lang lan nan espas administratif, nan dokiman ofisyèl, nan diskou fòmèl, elatriye. Pi plis toujou, yon pledwaye pou nou remete sou tab la konsènan pwopozisyon pou kreyòl vin yonn nan lang ofisyèl nan Karikòm, se yon nesesite istorik, e menm moral. Ayiti pou kont li, p ap kapab genyen batay sa a, men ansanm ak lòt peyi / teritwa kreyolofòn yo nan Karayib la, n ap rive ansanm. Nou menm pèp ki pale kreyòl genyen non sèlman yon redevans anvè pwòp tèt pa nou kòm eritye yon lang rezistans, men tou paske kreyòl se yonn nan lang ki regwoupe plis entèlokitè nan rejyon Karayib la. Kidonk, se ap lejitim e menm jistis pou kreyòl fè pati lang ofisyèl nan Karikòm. Reyalite sosyopolitik peyi nou ap fè fas depi kèk pa sispann kontrarye ajannda aktivite Akademi Kreyòl Ayisyen. Pou rezon sa a, Akademi an oblije adapte li, nan mezi li kapab pou li esplwate nouvèl teknoloji kominikasyon yo pi plis nan plas anpil aktivite nou te konn fè abityèlman an prezantyèl. Nan okazyon selebrasyon mwa lang ak kilti kreyòl 2023 a, Akademi Kreyòl Ayisyen prezante ofisyèlman Dezyèm Rezolisyon sou òtograf lang kreyòl ayisyen an. Ak Dezyèm Rezolisyon sa a, Akademi an mete disponib yon zouti ki pou akonpanye tout pwodiktè, tout kreyatè, tout itilizatè lang lan an jeneral nan kad jefò k ap fèt pou nou pi byen ekri lang nou, pi byen itilize li pou li kontinye franchi boulva lasyans ak literati an penpan. Se lokazyon pou nou remèsye tout asosyasyon pwofesè, lengwis, espesyalis ki te patisipe nan atelye sou dokiman an oswa ki te voye remak ak pwopozisyon pou AKA. Se lokazyon tou pou AKA rekonèt sipò ak kolaborasyon Ministè Edikasyon Nasyonal ak Fòmasyon Pwofesyonèl nan sikonstans lan. Tankou tout zèv moun fè, dokiman an kapab gen limit li, men piti piti Akademi an ap jwe prensipal misyon li ki se estandadize lang kreyòl ayisyen an. Ane sa a menm, Akademi Kreyòl Ayisyen genyen pou li lanse yon Gran Pri literè ak Etid syantifik ki pwojte rekonpanse epi ankouraje pwodiksyon syantifik ak pwodiksyon literè Ayisyen nan lang kreyòl ayisyen. Pou ane 2024 la k ap mennen dizyèm anivèsè enstalasyon premye Akademisyen yo, AKA a prevwa òganize dis (10) mwa aktivite nan dis (10) Depatman jewografik peyi a, nan Dyaspora a. Se yon gwo chantye, men avèk sipò tout patnè nou yo li ap rive. Pou lang kreyòl la, ki se yon byen komen ki marande tout Ayisyen, pa gen sakrifis ki twò gran. Se okazyon pou nou bat bravo pou divès Asosyasyon kiltirèl, klèb literè, bibliyotèk ak medzon edisyon nan peyi Ayiti kou nan dyaspora a ki te reyalize aktivite pandan mwa selebrasyon lang ak kilti kreyòl 2023 a. Plizyè lekòl ak Inivèsite rantre nan won. Yon lòt fwa ankò, n ap swete tout kreyolofòn toupatou sou latè yon bon Jounen entènasyonal lang ak kilti kreyòl nan angajman ak volonte pou lang kreyòl la kontinye pete plafon tout kote, nan tout domèn! Mèsi anpil!! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lang kreyòl, premye senbòl idantite nou, Ayisyen, kòm pèp, se yon zouti kominikasyon plizyè milyon moun nan peyi Ayiti itilize. Li toujou jwe yon wòl pwennfèpa nan tout dinamik sosyal ki vize yon alemye pou pèp ayisyen an. Lang kreyòl la, se tankou yon rezèvwa fòs ak enèji ki toujou akonpanye pèp la nan tout", "domain": "rezonodwes.com", "date": "2025-11-07 19:24:11", "url": "https://rezonodwes.com/?p=322722", "image_url": null}
{"title": "Videyo | CBP : Daprè la lwa sou imigrasyon Ameriken, pifò etranje ki rive sou fwontyè a pa kalifye pou rete nan peyi a - Rezo Nòdwès", "text": "Vandredi 27 oktòb 2023 ((rezonodwes.com))–« Daprè lwa imigrasyon Ameriken, an reyalite pifò etranje ki vini sou fwontyè nou an pa kalifye pou rete Ozetazini « , se mesaj sa ke ajans ameriken kap kontwole antre ak sòti nan peyi Etazini ki pote ti non jwèt li CBP fè pas nan anpil lang e kreyòl ladan tou. Li kontinye pou’di ke « Lwa sou azil pa prevwa èd sèlman pou rezon ekonomi oswa vyolans jeneral », pandan li envite tout moun ki enterese al sou paj DHS pou « aprann plis ». Klike sou lyen san pou jwenn plis detay an kreyòl : Eksplikasyon sou sistèm Imigrasyon Ameriken An | Homeland Security (dhs.gov) Daprè lwa imigrasyon Ameriken, an reyalite pifò etranje ki vini sou fwontyè nou an pa kalifye pou rete Ozetazini. Lwa sou azil pa prevwa èd sèlman pou rezon ekonomi oswa vyolans jeneral. Aprann plis ➡️ https://t.co/r4aJeuO42H pic.twitter.com/rBUgi0zepA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 27 oktòb 2023 ((rezonodwes.com))--\"Daprè lwa imigrasyon Ameriken, an reyalite pifò etranje ki vini sou fwontyè nou an pa kalifye pou rete Ozetazini\", se mesaj sa ke ajans ameriken kap kontwole antre ak sòti nan peyi Etazini ki pote ti non jwèt li CBP fè pas nan anpil lang e kreyòl ladan tou. Li kontinye", "domain": "rezonodwes.com", "date": "2025-11-07 19:24:12", "url": "https://rezonodwes.com/?p=322691", "image_url": null}
{"title": "Minis Manigat ap vle tout lekòl piblik ki poko ouvè nan Pòtoprens rekòmanse nan nwa novanm pou pita - Rezo Nòdwès", "text": "Ministè Edikasyon nasyonal ap planifye ak direktè lekòl piblik ki poko ouvè nan rejyon metwopolitèn Pòtoprens la pou lekòl rekòmanse nan nwa novanm pou pita. Mèjredu 25 oktòb 2023 ((rezonodwes.com))– “ Tout lekòl ki an difikilte nan rejyon metwopolitèn Pòtoprens la dwe relouvri nan mwa novanm 2023 sa a”. Se prensipal desizyon ki pran apre diskisyon ant minis Nesmy Manigat ak yon kenzèn direktè lekòl pandan yon rankont ki te dewoule nan jounen madi 24 oktòb 2023 a, nan Enspeksyon jeneral Edikasyon nasyonal, nan Miso. Sou kesyon sa a, minis Nesmy Manigat di li rekonèt gen anpil jefò ki fèt nan lide pou etidye tout konpleksite pwoblèm lekòl ki pa kapab fonksyone jouk jounen jodi a. Pakont, minis Edikasyon nasyonal la estime rete kèk pa ki dwe franchi pou fasilite tout timoun tounen lekòl e tout anseyan reprann travay yo san kè sote, tout kote. Pou sa rive fèt, patisipan nan rankont sa a estime Leta dwe pran tout dispozisyon pou fasilite elèv yo retounen lekòl. Yon lòt kote, yo mande Leta pote plis atansyon ak aktivite plizyè ONG ak lòt òganizasyon entènasyonal ki pa ankouraje popilasyon ki deplase yo libere lekòl yo, pandan y ap pote divès kalite èd pou yo. Minis la ak Direktè yo abòde nesesite pou gen gwo netwayaj ki fèt nan sit sa yo nan mete yo nan bon kondisyon ijyèn pou akeyi elèv ak pèsonèl pedagojik yo, men tou nan remete aladispozisyon lekòl yo materyèl tankou tablo, tab, chèz, ban, elatriye. https://www.facebook.com/share/p/DGbiqSKerg7gweKM/?mibextid=qi2Omg Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ministè Edikasyon nasyonal ap planifye ak direktè lekòl piblik ki poko ouvè nan rejyon metwopolitèn Pòtoprens la pou lekòl rekòmanse nan nwa novanm pou pita. Mèjredu 25 oktòb 2023 ((rezonodwes.com))-- “ Tout lekòl ki an difikilte nan rejyon metwopolitèn Pòtoprens la dwe relouvri nan mwa novanm 2023 sa a”. Se prensipal desizyon ki pran apre", "domain": "rezonodwes.com", "date": "2025-11-07 19:24:14", "url": "https://rezonodwes.com/?p=322492", "image_url": null}
{"title": "Deklarasyon piblik òganizasyon politik ak sosyal nan Nòdwès - Rezo Nòdwès", "text": "Pòdpè, Ayiti, madi 10 oktòb 2023 Nou menm òganizasyon politik ak òganizasyon sosyal ki nan Depatman Nòdwès, nou leve vwa nou pou n kondane konplo gouvènman defakto Ariel Henry ak kominote entènasyonal fè pou mete peyi a sou okipasyon militè. Alòske depi plis pase 2 lane popilasyon Ayisyèn nan mete yo dakò sou kouman pou peyi a dwe soti nan kriz li ye a, pi espesyalman atravè akò Montana a ki parèt pi laj epi ki ranmase revandikasyon tout kouch nan sosyete a, pandan li rete ouvri pou kolabore ak lòt gwoup nan sosyete a. Li enpòtan pou n sonje tout zak malonèt fòs okipasyon militè fè nan peyi a tankou: vyòl sou fanm tankou gason, anpwazonman, pandezon, asasina, piyaj resous natirèl peyi a epi nou pap janm bliye anviwon 10 000 Ayisyen ki mouri anba Kolera Minista. Nou pa dwe pran nan pyèj okipasyon militè pwal vin rezoud pwoblèm ensekirite pwograme PHTK a. Li klè, tout moun ka konstate se moun ki nan tèt leta ki kreye gang yo epi sèvi avèk yo kòm rezo kriminèl pou teyorize popilasyon an nan tout peyi a, pou kenbe pouvwa Leta pi lontan, pandan y ap kwape tout pitit peyi a pou ale migre nan tout move kondisyon nan lòt peyi. Li pa yon sekrè pou pèsòn, sa gen plis pase 10 ane depi Etazini te nome gouvènman kriminèl PHTK a ki lage peyi a nan twou byen fon sa a, soti sou Joseph M. Mately pou rive sou pouvwa defakto Ariel Henry, monte nivo kriminalite, endesans peyi a avèk iresponsabilite gouvènman PHTK a ki gen mak fabrik yo nan tout peryòd la: Kòripsyon, Masak, Maspinen dwa moun, Vòl, Destabilizasyon enstitisyon epi konplote kont pèp Ayisyen an. Menm gouvènman sa a ki fin kraze peyi nan kreye gang pa kapab ap plenyen ensekirite olye yo rekonèt enkonpetans yo. Yon gouvènman enkonpetan, ilegal ak ilejitim tankou Ariel Henry ki pran peyi a an otaj pa gen oken kalite pou mande entèvansyon militè nan peyi a. Lè Ariel Henry ansanm ak alye li yo, nan oktòb 2022, yo mande pou mete peyi sou okipasyon militè, se yon zak trayizon! Pèsòn Ayisyen konsekan pa dwe janm aksepte sa. Nou menm òganizasyon sosyal ak politik nan Depatman Nòdwès lan ki siyen deklarasyon sa a, nou denonse ak tout fòs nou konpòtman sinik pouvwa defakto Ariel Henry ak alye l yo, lè yo donnen lamizè, gangou nan mitan mas popilè yo san konte yon vag ensekirite jeralize pou mete popilasyon an nan kouri pou kriminèl yo ka pyafe sou pouvwa a jan yo vle. Men nap di yo: Bat chen an, tann mèt li! Jou fèy tonbe nan dlo se pa jou a li koule! Nap pwofite felisite angajman solidarite, tèt ansanm ak rezistans òganizasyon sinyatè Akò 30 dawou 2021 an, Akò Montana ansanm ak tout lòt gwoup Ayisyen konsekan k ap goumen pou mete kanpe yon tranzisyon ripti avèk fòs sosyal yo. Li enpòtan pou nou toujou sonje se mobilizasyon ak rezistans epi solidarite ki sèl fòs nou, pou n kanpe anfas pwojè enperyalis la, pou n rive konstwi byenèt kolektif ak jistis sosyal. Rezistans ak detèminasyon popilasyon Ayisyèn nan pran pou konstwi kanal sou rivyè Masak pou al wouze tè agrikòl nan plèn Maribawo nan Wanment, sa montre kapasite nou pou n reziste kont plan enperyalis lan. Nan kafou danjere pouvwa kriminèl PHTK defakto Ariel Henry ak alye l yo lage sosyete a jounen jodia, pa gen wout pa bwa, fòk peyi a debarase de Ariel Henry ak tout gouvènman PHTK a san kondisyon. Nou mande demisyon pouvwa Defakto Ariel Henry an san pèdi tan, pou tabli yon tranzisyon koupe fache nan lespri konstitisyon 1987 lan, k ap gen pou rekanpe Leta a ak rezoud kriz ensekirite pwograme a nan peyi a epi pote asistans bay popilasyon an pou reprann konfyans nan Leta Ayisyen. Nou denonse ak tout fòs nou vòt lawont Konsèy Sekirite Nasyon Zini an fè sou prezantasyon rapò Etazini prezante sou eta katastrosfik sosyete Ayisyèn lan twouvel lan. Alòske se Etazini ki te nome pouvwa PHTK a depi nan nesans yo jouk rive nan Nome Ariel Henry avèk yon senp twit. Nou konprann pwisans enperyalis yo k ap krache sou dwa grandèt majè pèp Ayisyen an pandan y ap bare pwojè sosyete Ayisyèn nan k ap goumen pou tabli yon pouvwa tranzisyon koupe fache nan peyi a, ki dwe jete baz pou yon lòt mòd gouvènans ki priyorize mas pèp la. Nou mande tout konpatriyòt Ayisyen ki konprann konplo pouvwa kriminèl Ariel Henry ap mare ansanm ak lènmi pèp la, pou mete pèp Ayisyen an anba bòt okipasyon nan moman difisil sa a, pa rete bwa kwaze. Jan zansèt nou yo te aprann nous a: Se swa nou lib oubyen nou mouri! Grenadye Alaso, Sa ki mouri nap vanje yo ! Mobilize toupatou, fè solidarite yonn ak lòt pou nou ka ogmante nivo vijilans nou nan tout ti kwen. Pou sa nou sot pase anba kolera Minista, nou pa dwe kite Ebola vin ravaje nou fwa sa a ak lòt maladi sou konplo Ariel ak Etazini. Pèp kap goumen, pap janm pèdi batay ! Se konsyans klas, rezistans ak mobilizasyon popilè epi entèlijans politik k ap mennen n nan chanjman radikal sosyete gwo kraze piti a. Aba Gouvènman kriminèl PHTK ak defakto Ariel Henry ! Aba okipayson militè sou kèlkeswa fòm ! Viv yon solisyon Ayisyèn ak pitit peyi a ! Viv solidarite entènasyonal ant pèp yo ! Viv yon Ayiti Granmoun ! Lis Òganizasyon ki siyen deklarasyon an: Rezo Òganizasyon Nòdwès                                               :       Kerby JOSEPH Altènativ Sosyalis                                                             :       Exantus EXANTÉ Kòdinasyon Òganizasyon Peyizan Basenble                 :         Ismène CALIXTE Asosiyasyon Vodouyizan Peyizan pou sove pitit Lakay  :       Ervilus MONMUS Asosiyasyon Plantè Pechè ak Elvè Ansaofolè                :       Dipa CALIXTE Tèt Kole ti Peyizan Ayisyen (Nòdwès) :       Pierre JOSEPH Asosiyasyon Kiltirèl SOKIJA                                        :       Samuel NESNER Inyon Peyizan Tèk Kole Mawotyè                                :        Dirogène MONMUS Abitan Ayisyen pou Devlopman Agrikòl                     :       Apoléon TROMPÉ Pou Otantifikasyon : Kerby JOSEPH                           +509 41595939/39316902 Pierre JOSEPH                           +509 35663573 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòdpè, Ayiti, madi 10 oktòb 2023 Nou menm òganizasyon politik ak òganizasyon sosyal ki nan Depatman Nòdwès, nou leve vwa nou pou n kondane konplo gouvènman defakto Ariel Henry ak kominote entènasyonal fè pou mete peyi a sou okipasyon militè. Alòske depi plis pase 2 lane popilasyon Ayisyèn nan mete yo dakò sou kouman pou", "domain": "rezonodwes.com", "date": "2025-11-07 19:24:15", "url": "https://rezonodwes.com/?p=321514", "image_url": null}
{"title": "REPT : Tifi yo dwe jwenn mwayen ale lekòl aprè yo fin fè pitit - Rezo Nòdwès", "text": "Sen Michel latalaye , 29 septanm 2023 Nòt pou laprès Solidarite fanm ayisyen (SOFA) ak kontra MENNANMEN gras ak sipò Regwoupman Edikasyon Pou Tout ( REPT ) òganize nan mwa Septanm sa yon atelye sou sitiyasyon fanm nan domèn edikasyon nan komin Sen Michel Latalaye. Se te okazyon pou fanm ki ap patisipe nan atelye sila atire atansyon ansanm defi , fanm genyen nan ledikasyon. Nan komin nan gen anpil ti fi ki ale lekòl nan matènèl ak premye dezyèm sik fondamental poutan lè w gade nan klas filo yo ak nan inivèsite ou jwenn mwens fi. Nan zafè ale lekòl, yo priyorize ti gason sou ti fi yo. Pafwa paran yo evoke lajan yo pa gen yen pou voye timoun lekòl. Nou konsyan sitiyasyon ekonomik difisil paran yo ap viv men jeneralman se tifi ki rete chita lakay. Se yon pratik ki la lontan ki kontinye ap rapouswiv. Nan lekòl yo, lè tifi yo gen règ, yo sibi mepri ak entimidasyon sitou lè I vini nan klas la. Mete sousa , direktè ak pwofesè konn abize yo seksyèlman swa pou ba yo not oubyen ede yo peye lekòl la. Tifi ki rive ansent pandan yo lekòl oblije kanpe ; yo pa ale lekòl ankò. Sitiyasyon sa yo bann gwo tèt chaje nan SOFA ak kontra MENNANMEN . Edikasyon se baz tout sosyete ki vle devlope. Se pousa SOFA ak kontra MENNANMEN mande pou otorite ki konsène yo mete estrikti epi pran dispozisyon pou pèmèt tifi yo kontinye ale lekòl aprè yo fin fè pitit. Mete lekòl pwofesyonel pou tifi yo aprann. Fè bonjan enspeksyon sou jan lekòl yo ap fonksyone nan komin nan. Mergina fleurima, Mergina Fleurima kodonatris SOFA Moun ki siyen nòt sa se : Caricia Joseph Carica Joseph Kontra MENNANMEN Esther Saliosaint Esther JOLISSAINT. Kodonatris kominal REPT nan Sen Michel Latalaye Scanné avec CamScanner Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sen Michel latalaye, 29 septanm 2023 Nòt pou laprès Solidarite fanm ayisyen (SOFA) ak kontra MENNANMEN gras ak sipò Regwoupman Edikasyon Pou Tout (REPT) òganize nan mwa Septanm sa yon atelye sou sitiyasyon fanm nan domèn edikasyon nan komin Sen Michel Latalaye. Se te okazyon pou fanm ki ap patisipe nan atelye sila atire atansyon", "domain": "rezonodwes.com", "date": "2025-11-07 19:24:16", "url": "https://rezonodwes.com/?p=320868", "image_url": null}
{"title": "Ministè Agrikilti demanti rimè ki di li mande kanpe travay sou kanal Rivyè Masak la - Rezo Nòdwès", "text": "Not pou Laprès Ministè Agrikilti Resous Natirèl ak DevlopmanRiral (MARNDR) sezi aprann nan laprès MinisAgrikilti a ta pataje ak Dominiken yon dokimansekrè ki ta bay Prezidan Dominiken an rezon sou pozisyon li pran nan dosye konstriksyon RivyèMasak la. Ministè ap pote yon demanti a rimè sa ki pa chita sou pyès fondman. Ministè a pwofite fè opinyon piblik la konnen li toujou defann pozisyon ki ale nan enterè peyizan ak agrikiltè nan Plèn Maribawou. Se pou rezon sa, nan tout reyinyon ministè a toujou defann dwa pou peyi Dayiti benefisye egal a egal resous peyi a pataje ak vwazen dominiken. Nan sousi sa, ministè Agrikilti gentan prandispozisyon a travè Direksyon Depatmantal Nòdèspou li akonpaye chantye konstriksyon Kanal la, menm jan Gouvènman an te mande l nan Deklarasyon jou ki te 13 sektanm lan. Ministè a deside pou akonpaye travay konstriksyon Kanal la yon fason pou li reponn ak nòm teknik yoepi tou pou li pa gen okenn enpak sou lavi moun akplantasyon nan Ba Maribawou. Ministè a toujou rete disponib pou li chita ak tout sektè kikonsène nan konstriksyon Kanal pou yon pibonplanifikasyon chantye yo. San nou pa bliye mobilizasyon se ekspresyon solidarité ak patriyotis yon popilasyon ki montre lemondantye Ayiti se yon Nanchon granmoun, nap di : WI FÒK KANAL LA FÈT WI FÒK GEN JEFÒ KI FÈT POU DLO RIVE KÒM SA DWA NAN KANAL YO WI SE NAN SOLIDARITE AK TÈT ANSANM POU TÈ MARIBAWOU RIVE WOUZE. SE TE YON MESAJ MINISTE AGRIKILTI RESOUS NATIREL AK DEVLOPMAN RIRAL Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Not pou Laprès Ministè Agrikilti Resous Natirèl ak DevlopmanRiral (MARNDR) sezi aprann nan laprès MinisAgrikilti a ta pataje ak Dominiken yon dokimansekrè ki ta bay Prezidan Dominiken an rezon sou pozisyon li pran nan dosye konstriksyon RivyèMasak la. Ministè ap pote yon demanti a rimè sa ki pa chita sou pyès fondman. Ministè a pwofite", "domain": "rezonodwes.com", "date": "2025-11-07 19:24:18", "url": "https://rezonodwes.com/?p=320099", "image_url": null}
{"title": "Nòt sou sitiyasyon k ap deplòtonnen nan fwontyè Wanament la - Rezo Nòdwès", "text": " 19 sektanm 2023 Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil atansyon sitiyasyon tansyon k ap deplòtonnen nan fwontyè Wanament ak Dominikani an akoz peyizan nan zòn nan pran desizyon pou yo kontinye konstriksyon yon kanal pou wouze tè yo yon manyè pou yo kapab pwodui manje. N ap raple se depi nan lane 2013, plizyè òganizasyon peyizan nan Wanament te mobilize epi kontakte otorite yo pou mande leta ba yo kanal sa a pou wouze tè yo pou yo kapab pwodui manje pou peyi a. Apre demach peyizan yo, leta ayisyen te siyen yon kontra ak agritrans pou konstui kanal la. Men, travay la te kanpe nan wout san agritrans, konpayi Jovenel moise t ap dirije a pat bay okenn esplikasyon. Pandan prezidans Jovevel Moise la, travay la te rekoumanse, men li pat rive fini. Eske se lajan travay kontriksyon kanal la ki te gagote ? Eske se presyon kapitalis dominiken ak lòt kapitalis ki envesti an dominikani ki te fè travay la kanpe ? Jouk jounen jodi a, kesyon sa yo rete san repons, paske enpinite ak kòripsyon se mak fabrik leta restavèk k ap jere bak peyi a. Kòm leta restavèk la te kanpe travay la san esplikasyon, peyizan yo pran dispozisyon pou yo relanse konstriksyon kanal la. Poutèt sa, leta ak kapitalis rasis dominiken yo tire pye. Prezidan dominiken an tanmen fè chantaj, pran sanksyon epi fèmen fwontyè a poutèt yon sèl kanal peyizan yo deside konstui pou wouze tè yo epi pwodui manje. Alòske, dominiken yo deja konstui 11 kanal nan rivyè masak la. Fòs Refleksyon ak Aksyon sou Koze Kay ak Alimantasyon (FRAKKA) ap fè tout moun konnen, dapre sèten ekonomis, Dominikani ap voye vann plis pase 1 milya dola machandiz chak lane nan peyi a. Yo voye vann anviwon 56 milyon ze nan peyi a chak mwa. Yon bon pati nan machandiz ki vin vann yo se pwodui agrikòl. Ayiti se youn nan mache ki pi enpòtan pou kapitalis dominiken ak lòt kapitalis ki soti nan peyi rich yo ki envesti an dominikani. Kidonk, travay konstriksyon kanal la ap fè kapitalis sa yo jwenn mwens mendèv travayè ayisyen yo epi vann mwens machandiz nan peyi d Ayiti. Gen yon atik Ayibo Post ki fè konnen tou ta gen yon koze eksplwatasyon min lò tou k ap regle sou fwontyè a. Kidonk, gen koze ki pa di. Pou tout rezon sa yo : Pou FRAKKA Tina Daniel / 37764763                                   Jimmy Michel / 47779187 Philippe François / 48275885 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "19 sektanm 2023 Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil atansyon sitiyasyon tansyon k ap deplòtonnen nan fwontyè Wanament ak Dominikani an akoz peyizan nan zòn nan pran desizyon pou yo kontinye konstriksyon yon kanal pou wouze tè yo yon manyè pou yo kapab pwodui manje. N ap", "domain": "rezonodwes.com", "date": "2025-11-07 19:24:19", "url": "https://rezonodwes.com/?p=319981", "image_url": null}
{"title": "Raoul Gérard : AYITI KOUPE FACHE #17 - Rezo Nòdwès", "text": "Raoul Gérard : AYITI KOUPE FACHE #17 Jounen jodiya gen yon nouvo pwojè lokipasyon. Chak gout san moun gang pouvwa PHTK ak boujwazi a fè koule ap sèvi pou jistifye plan makab sa. Nou menm nan Koupe Fache n ap denonse ak tout fòs nou gwo represyon, masak gang atoufè ap fè sou pèp la nan Kafoufèy, Kwadèboukè, Kanaran, ak Tabar nan moman an. Vagabon asasen sa yo pa ezite itilize gwo zam fannfwa sou yon pèp san defans. Malgre anpil moun ap fè demann pou lapolis bay yo pwoteksyon, leta souflantchou rejim PHTK a pa fè anyen pou pwoteje popilasyon an. Depi kèk tan, pwemye minis de facto Aryel Henry ap mache toupatou mande yon entèvansyon militè etranje. Pou Aryel Henry, se sèl yon entèvansyon militè etranje ki ka regle pwoblèm li. Moun ki wè se sèl entèvansyon militè enpeyalis yo ki ka rezoud pwoblèm laterè gang yo ann Ayiti bliye ki kalite konsekans entèvansyon militè etranje fè deja sou peyi a. Si nou pran ekzanp Minustha, yon gwoup militè LONI anba direksyon emperyalis meriken. Minustha te enstale lan peyi a pou swadizan pwoteje popilasyon an. Rezilta: apre trèz lane okipasyon, non sèlman Minustha pa bay okenn pwoteksyon, men li te ogmante ensekirite a ki te sèvi pou pretèks pou renouvle manda li chak lane, epi li te kite deyè li plis pase di mil mò, moun ki mouri anba kolera. Li te kite gang ak kidnapin nan peyi a tou. Solda Minustha yo tou fè masak lan katye popilè yo ak anpil vyol. Lè nou gade lan listwa nou, nou ka wè ki kalite deblozay, dezas, katastwòf, volim ensekirite ak mizè lokipasyon militè etranje pote lan peyi a. Si nou gade ak analize premye gwo okipasyon militè peyi Dayiti te sibi anba bòt meriken, yon okipasyon ki dire diznèf lane, ki te koumanse an 1915 pou li te fini an 1934. Okipasyon sa a te touye plizyè milye ayisyen, li te ekspwopriye plizyè milye peyizan, voye yo al bourike lan peyi Kiba ak Dominikani. Meriken te pwofite volò rezèv lò peyi a. Yo te fè dappiyanp sou ekonomi Ayiti. Depi lè sa a, Ayiti anba grif meriken, dirijan ayisyen se pope twèl anbasad meriken. Lè nou voye je nou gade lan lane 1994, lè prezidan Aristide tounen lan peyi a apre li fin pran lekzil. Li tounen ak plis pase 24 000 solda meriken. Li te swadizan tounen kòm prezidan, men 2 men li, ak 2 pye li te mare, anfèt se meriken ki t ap dirije tout bon. Yo pwofite ak  konivans gouvènman Lavalas la, likide sak te rete lan endistri leta yo. Enperyalis yo louvvri vant peyi a bay pwodui etranje, yo kase ren leta Ayisyen an, rezilta se yon peyi an fayit. Jounen jodi a, men Aryel twouve ap mande yon lòt okipasyon militè ankò. Kounye a se Kenya, yon peyi afrik santral, yo mande vin fè okipasyon militè pou swadizan konbat gang. Nou tout konnen gang yo ak rejim PHTK se pwason kraze lan bouyon. Se gouvènman Aryel Henry an ki tolere gang yo, ki ame yo e gen moun lan oligachi a ki finanse yo. Anplis, meriken pa janm fè yon jefò pou bloke trafik zam yo ki soti dirèkteman lakay yo. Kouman fè meriken ka detekte nenpòt ti bwa fouye k ap rantre lan lanmè lakay yo, e yo pa fouti jwenn ni bloke trafik zam k ap sòti lakay yo? Kidonk, lè Aryel ap repete, apre meriken fin ba li lòd, se sèl entèvansyion militè ki pou rezoud pwoblèm ensekirite a, se pa pwoblèm gang ki lan tèt li. Se bezwen li bezwen fòs militè debake pou kontinye toupizi pèp lan, kontinye kase ren mobilizasyon Pèp la pou li pa janm gen kapasite defann enterè otonòm li yo. Se pou tèt sa n ap di jounen jodi a : aba tout okipasyon, tout entèvansyon militè. Okipasyon militè, ke li fèt avèk solda Loni, avèk solda OEA, ou menm si li fèt ak solda afriken, se menm objektif li vize. Objektif okipasyon militè jounen jodi a, kankou tout okipasyon militè ki fèt deja sou peyi nou se kontinye dominasyon oligachi a, kenbe rejim Phtk a, louvri vant peyi a pi plis pou peyi enperyalis yo vin piye. Jounen jodi a, li klè, ni rejim PHTK a, ni oligachi a,  sètadi boujwazi a ak grandon yo, ni politisyen yo, ni tiboujwazi a, ni enperyalis yo pa gen okenn solisyon a sitiyasyon peyi a. Malè nou si nou mete espwa nou sou politisyen, boujwa, grandon, kolon enperyalis entènasyonal la. Entèvansyon militè se kouri pou lapli, tonbe nan gran rivyè. Ouvriye, peyizan, travayè tout kalite, ak tout moun ki konsyan, konstriksyon lavni peyi a, konstriksyon Byennèt kolektif nou, se lan men nou li dwe ye. Jounen jodi a pa gen solisyon fasil, entèvansyon etranje se yon fo solisyon. Jounen jodi a, sèl fason pou nou tout k ap batay pou nou fè fas a sitiyasyon malouk sa a, se òganize pou nou òganize nou pou ranvèse Leta gang lan ak boujwazi restavèk k ap sipote l. Se premye faz nan konstriksyon yon Leta ki chita sou defans enterè moun k ap pwodui richès yo. Si Leta ak boujwazi a ap sèvi ak gang pou fè n pè, se yon prèv dezespwa pou kenbe sistèm peze souse. Se yon batay ki gen 2 kan. Nan kan lenmi a, gen klas reyaksyoné ayisyen yo, enperyalis yo, ak gang yo, yo mete sou pye pou toupizi epi espwate nou. Nan kan mas pèp la gen tout ouvriye ak travyè espwate yo, tout moun konsyan. Se pou nou rantre nan batay manch long liberasyon mas popilè oprime espwate yo ann Ayiti, nan travay konstriksyon lit otonòm ak Òganizasyon otonòm Kan Pèp la ak tout Travayè nan peyi a kòm Potomitan pou rive transfòme sosyete a radikalman toutbon. VIV LIT OTONÒM AK ÒGANIZASYON OTONÒM KAN PÈP LA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Raoul Gérard : AYITI KOUPE FACHE #17 Jounen jodiya gen yon nouvo pwojè lokipasyon. Chak gout san moun gang pouvwa PHTK ak boujwazi a fè koule ap sèvi pou jistifye plan makab sa. Nou menm nan Koupe Fache n ap denonse ak tout fòs nou gwo represyon, masak gang atoufè ap fè sou pèp la", "domain": "rezonodwes.com", "date": "2025-11-07 19:24:21", "url": "https://rezonodwes.com/?p=319803", "image_url": null}
{"title": "REPT : Nòt nan okazyon Jounen entènasyonal alfabetizasyon - Rezo Nòdwès", "text": "Regroupement Education Pour Toutes et Tous Delma , 8 septanm 2023 Nòt nan okazyon Jounen entènasyonal alfabetizasyon « Pwomosyon alfabetizasyon pou yon mond ki nan tranzisyon: Mete fondasyon pou yon sosyete dirab ak pou lapè », se anba tèm sa jounen entènasyonal alfabetizasyon ap selebre 8 septanm sa selon INESC)-NasyonZini. Na peyi nou an, Ayiti, jounen sa ap rive nan yon kontèks difisil kote bandi ak zam ap mete moun deyò lakay yo nan peyi a, patikikleman nan Kapital peyi a, nan depatman lwes ak nan depatman latibonit. Leta pa fè anyen serye pou garanti sekirite moun nan peyi a. Sitiyasyon fét ekspre sa a, pa rive ni tou pa p rive anpeche n kontinye lite pou dwa nou genyen pou tout jenn moun ak tout granmoun alfabitize nan peyi a tout bon vre. Nan peyi DAyiti, jouk jounen jodi a, se preske 40 % jenn ak granmoun ki analfabet, anviwon 39 % (35,7% gason ak et 42, 7 % fanm). Pousantaj analfabet sa yo depase pousantaj analfabet nan peyi Amerik Latin ak Karayib ki se an mwayenn 10%. Se yon enjistis. Se tou yon eskandal. Anplis sa, alfabetizasyon an selman li, ekri, ak kalkile a, dwe evolye nan sans edikasyon fondamantal jèn ak granmoun epi kontinye tout tan moun nan ap viv. Nan Jounen sa a, Regwoupman Edikasyon Pou Tout Moun (REPT) swete yon jou peyi a va genyen kondisyon ak otorite nan leta ki pran bon jan dispozisyon pou devlope tou bon vre jèn ak granmoun nan peyi a. REPT renouvle volonte l pou l kontinye mobilize pou alfabetizasyon nan kad edikasyon jèn ak granmoun rive devlope nan tout peyi a. Sa se jistis ak réspė dwa moun genyen pou jwenn ledikasyon. William Thėlusmond Direktė Egzekitif REPT Tel.: (509) 3122-6920 Imel: wthelusmond@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Regroupement Education Pour Toutes et Tous Delma, 8 septanm 2023 Nòt nan okazyon Jounen entènasyonal alfabetizasyon \"Pwomosyon alfabetizasyon pou yon mond ki nan tranzisyon: Mete fondasyon pou yon sosyete dirab ak pou lapè\", se anba tèm sa jounen entènasyonal alfabetizasyon ap selebre 8 septanm sa selon INESC)-NasyonZini. Na peyi nou an, Ayiti, jounen sa ap", "domain": "rezonodwes.com", "date": "2025-11-07 19:24:22", "url": "https://rezonodwes.com/?p=319230", "image_url": null}
{"title": "Lèt tou louvri pou pèp Ayisyen an - Rezo Nòdwès", "text": "LÈT TOU LOUVRI POU PÈP AYISYEN AN Réf : #00013. Petyonvil Ayiti, jou ki 03 septanb 2023, Pati politik #MOUHVHE ki se Mouvman kap chache pyese ak kole Ayisyen kap viv Ayiti ak lòtbò dlo yo, (Mouvement Unifié des Haïtiens Vivant en Haïti et à l’Etranger) salye laprès an jeneral e sitou pèp Ayisyen an patikilye e santi li toumante ak endinye pou jan lap gade kalamite, sitiyasyon peyi a, moun ladan l kap depafini nan yon ensekirite jeneral ke dirijan leta yo planifye nan gwo konplisite ak yon ban’n enstitisyon nasyonal tankou entènasyonal ki sou lobedjans 3 gwo anbasad nan kapital peyi a. Atitid demeplè kitel mache sa pa gadem otorite defakto ki kidnape pouvwa politik la afiche depi plis ke 2 lane, sa ki lakòz pati politik MOUHVHE pap sispan’n mete dlo nan bouch li nan kontinye denonse ak mete toutouni otorite kriminèl sila yo ki ap kase men ak kou nou nan jwi lajan tax nou ak pouvwa e ki mete ak anbasad etazini, anbasad lafrans, anbasad canada, Coregroup, Binuh, boujwazi sankoutchya ak ti mesye a sapat nan geto yo ki anpeche van lavi, chanjman ak devlopman global soufle sou peyi a, pou tout pitit li yo alawonbadè kapab rale yon souf, viv nan lapè ak kè poze. Pati a ap kontinye kesyone zonbifikasyon, lachte ak reziyasyon pèp sila a jounen jodi a. Pèp vanyan sa a ki te fè listwa a, nasyon Ayisyèn eksepsyonèl sa a ki te batay jiskobou nan Grenadye Alaso sa ki mouri zafè a yo a; pèp sila a ki te fè 1986 la ka aksepte pwòp dirijan lakay li yo mete ak yon ti gwoup zwit trèt, kriminèl, pitit ak pitit pitit Konze ke nou tout konnen kote yo rete pèmèt yo ap fè dlo koule nan zye nou chak jou. Yo mete ak enperyalis, kolon entènasyonal la, pou yo fè nou kouri kite peyi a nèt tankou Chadiran e si nou pa vle e ap fè wòklò pran pòz nasyonalis nou, yo sèmante 7 fwa 77 fwa pou yo voye chase nou lakay nou, touye nou ak boule nou tou vivan. Nan yon nòt pou laprès #0003 li te sòti e te ran’n piblik 11 dawou 2021 an avan menm kriminèl sa yo te ofisyalize nan pouvwa a ak gouvènman defakto yo a, pati #MOUHVHE te alète nou, kale zye nou sou chimen gwo malè pandye mesye dam eskanmòte sa yo pral mennen bak peyi a si nou pa mete kanpe pito yon Konsèy Nasyonal Souveren (KNS) kap gen pou misyon remete peyi a sou ray 7 fevriye 2026 ak 7 gwo chantye. Nap raple nou li pa jan’m two ta pou nou ratrape tout tan nou pèdi deja yo depi 7 fevriye 2022. Atik 149 konstitisyon an paka aplike ni bay woulib ankò. Moun nan pouvwa ki la yo se sou akò akròkò zanmitay kòkòday yo chita, yo pap janm ni aplike, ni respekte sa yo di, sa yo siyen paske objektif yo se fè tan pase pou moun entènasyonal yo jiskaske yo fè 5 kan e plis nan boul figi ak 2 nawè nou nan separe ak fè kado tout richès peyi a genyen. Se pa san rezon gen yon gwo towo gwonde ki nan fè machin elektrik enterese ak peyi nou konsa. Malfektè defakto ki la yo pa ka apran’n nou ni pwouve nou anyen ankò. Yo de movèz fwa, djakout yo vid, yo san gou, yo ekspire depase limit yo. Nou pa ka kite yo fini ak nou nèt ale. An’n gonfle ponyèt nou, mache sou yo pou’n depoze yo e jete yo nan poubèl listwa. Pati politik #MOUHVHE di nou # ReveyeNou, #KaleJeNou ! Ann sispan’n sèvi yo mouton pèp Ayisyen ke yap mennen labatwa chak jou. Se pou sa pati # MOUHVHE ap kontinye pou’l di nou : *AN NOU ENPOZE EKZEKITIF AYISYEN PA NOU PÈP AYISYEN* Yo te fè TWIT pou yo an 2021, an nou fè X pou moun pa nou an 2023. An nou mete kanpe ak enpoze prese prese Konsèy Nasyonal Souveren KNS la. Yon konsèy ekzekitif ak 15 manb ki sòti nan tout depatman peyi a ak nan dyaspora. 1 manb nan chak depatman peyi a ak 1 manb nan 5 gran aglomerasyon dyaspora a kap ba nou 10+5 =15 Patriyòt Ayisyen Vanyan, Konsekan ki pap trayi, ki pap nan rans, ni mache tèt bese devan kolon ak enperyalis. 15 Desalinien zye yo byen kale e ki pap nan konbèlann ak tete lang ak pyès moun ak enstitisyon ki pap vle respekte lwa, lòd ak règ ki etabli yo pou bon fonksyonman viv ansanm lan. Si nou pa pran kontwòl peyi nou pou nou ka deside ak kiyès nap rezanmi, 90% nan nou ap gentan fini pati ou peri. Men misyon KNS la : 1) Mete an mòd poz konstitisyon nou an ki pa janm aplike ni respekte a. Netwaye ak ranfòse lapolis, lame, meri yo ladwan ak pran kontwòl total peyi a pou pèmèt sekirite, lavi, byen ak biznis repran’n nan tout kwen nan peyi a. 2) Ranfòse relasyon jewopolitik Ayiti ak peyi tankou Chine, Venezwela, Kiba, Koredinò, Risi elatriye… 3) Rewè ak reyevalye relasyon peyi Dayiti ak peyi tankou Etazini, Vatikan, Kolonbi, Sendomeng, Kanada, Frans, peyi Kògwoup yo, òganism tankou OEA, ONI, Binuh elatriye… 4) Fonde linite Ayisyèn nan atravè yon akò global de gouvènans kap otodetèmine konviksyon ak chwa sistèm politik nasyon an pou pran vwa estabilite ak devlopman. 5) Nasyonalize tout byen ak biznis prive kowonpi demeplè yo, espyon ak trèt nan peyi a. 6) Konvoke Dyalòg ak Deba Nasyonal la pou nou kapab elabore ak adopte yon nouvèl konstitisyon enklisif nan referandòm. 7) Òganize remèt pouvwa a nan rezolisyon ki sòti nan Dyalòg ak Deba Nasyonal la 7 fevriye 2026. Nap raple pou tout moun ke pati #MOUHVHE ap toujou rete akwoche ak ideyal zanzèt yo, sa vle di kreye tout kondisyon pou emèjans yon peyi ak yon nasyon #Lib, #Souveren, #Endepandan, #Pwospè, #Egalitè. Yon Leta Fò pou tout pitit li yo ; yon Nasyon ki te fè listwa e ki dwe rete yon vrè modèl #Libète, #Egalite ak #Fratènite pou tout pèp kap soufri e ke kolon ak enperyalis ap peze kou sou latè. Van souverènte kap soufle an Afrik jounen jodi a la se tokèt la li ye paske chay lou ak kou fatal la pou ranvèse nèt ak demantibile plat atè sistèm modèn kolon enperyalis ak esklavajis yo ap jwi depi 1825 la se Ayiti kap potel. Bat chen an tan’n mèt li e pa di nou pat konnen. Ayiti pap peri ! Ayiti pap mouri ! Viv # MOUHVHE , Viv Pèp Ayisyen, Viv Ayiti ! Pou Konsèy pati a : Ing. Hermain LOUIS M. Edwin D’HAÏTI Me. Gesner NOZIL Coordonnateur Général                          Président                         Secrétaire Général Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "LÈT TOU LOUVRI POU PÈP AYISYEN AN Réf : #00013. Petyonvil Ayiti, jou ki 03 septanb 2023, Pati politik #MOUHVHE ki se Mouvman kap chache pyese ak kole Ayisyen kap viv Ayiti ak lòtbò dlo yo, (Mouvement Unifié des Haïtiens Vivant en Haïti et à l’Etranger) salye laprès an jeneral e sitou pèp Ayisyen an patikilye e", "domain": "rezonodwes.com", "date": "2025-11-07 19:24:23", "url": "https://rezonodwes.com/?p=319025", "image_url": null}
{"title": "Ramelle Joachim Dominique asasinen nan Kafou Fèy pa gang TiLapli : Agr. Marcel P. Mondésir, kouzen’l, denonse Ariel Henry, Emmelie Prophète, Frantz Elbé ak Mirlande Manigat kòm moun ki « livre popilasyon an bay bandi » - Rezo Nòdwès", "text": "Eske CARICOM ap vinn enpoze Ariel Henry sou moun toujou apre tout move zak sa yo kap fèt nan peyi-a eke mouche rete bèbé? Marcel Poinsard Mondesir Mèsi Ariel Henry ak tout ekip Akò, Akwòkò, Dezakò 21 desanm 2022 y’a! Ariel Henry ou ba nou kou a, li reponn nou nan trip nou; Emmelie Prophète Milcé, ou ba nou kou a, nou pa gen kòd pou mare ren nou; Frantz Elbé ou ba nou kou a, ou fè nou kriye pou tout bon; Madan Mirlande Manigat ou ba nou kou a, nou tonbe atè plat. Nou pa fouti leve kounye y’a. Men… Kominote entènasyonal iresponsab ak konplis ou ba fanmi Dominique, Dumesle, Joachim kou a, li reponn nou jouk nan mwèl; Jedi apremidi Tilapli chèf gang Gran ravin ak lame kriminèl li y’a deplòtonnen yon cocktail molotov lakay Ramelle Joachim DOMINIQUE ki fèt Zabriko 9 mas 1969 nan depatman Grandans. Papa l, Rénel Joachim tonton mwen, se te yon Sèvitè Leta, Prepoze Kontribisyon, men se Ansdeno ak Tibiwon tout pitit tonton m yo grandi. Ti lapli bandi ak tout sa nou konnen yo etenn souf Ramelle Manman 3 pitit kankannen anndan yon Kay nan ri Numas Rigaud, Kafou Fèy. Ki krim Kouzin mwen Ramelle te fè pou tankou anpil lòt anonim li jwenn santans sa nan men Tilapli, gouvènman ak kominote entènasyonal la? Pou nou menm fanmi yo sèl krim li se paske Ramelle te chwazi rete nan Kafou Fèy. Li te kwè nan pawòl gouvènman espesyalman chèf polis la ki nan pawòl li te bay moun Kafou Fèy garanti Lapolis ap pran responsablite l, l ap asire Sekirite lavi ak byen moun nan zòn nan. Ramelle Kouzin mwen te pito mete konfyans li nan pawòl Yon ekip manfouben, yon ekip ensousyan pase li te tande Rèl, pase pou l te koube l anba EGZIJANS Tout Fanmi li ki menm nan dènye moman ap mande l pou l kite zòn nan. Wi se konfyans nan yon gouvènman k ap livre popilasyon l nan men bandi san fwa ni lwa ki fè Ramelle kankannen menm rès li nou menm fanmi yo pa konnen si n ap jwenn pou nou fè dèy nou. Konsa Mèsi Ariel Henry Mèsi madanm Mirlande Hypocrite Manigat Mèsi madanm Emmelie Prophète Milcé Mèsi Frantz Elbé Nan non fanmi Dominique, Dumesle ak Joachim mwen vin di gouvènman ak tout akolit li yo ki nan Akò, Akwòkò, Dezakò 21 desanm 2022 pou touye nou tout, pou kankannen nou anba flanm dife MÈSI paske yo fè tout sa k nan pouvwa yo pou fè Dlo koule nan je fanmi Mwen. Konsa Ayè jedi nan apremidi chèf lanmò Tilapli ak lame l la degennen Yon cocktail Molotov nan Ri Numas Rigaud Kafou Fèy anndan lakay Ramelle Joachim DOMINIQUE kote li mouri kankannen. Mete sou tout doulè fanmi an 3 pitit Ramelle yo Adonaï Dominique Christina Dominique Johny Joseph kounye a vin ogmante Lis Timoun san Manman bandi légal yo ap fè donnen nan peyi y’a. Kadav kouzin mwen Ramelle Joachim DOMINIQUE menm jan ak tout kadav anonim ki kankannen nan Dife bandi ak sapat yo k ap travay pou bandi ak kravat yo, bandi legal yo ki kouvri ak Dra Blan ENPINITE kominote entènasyonal la se gouvènman Ariel Henry a, se HCT y’a, se CSPN nan ki pote tout responsablite yo. Fanmi Dominique, Dumesle ak Joachim ap mande Òganizasyon Dwa Moun yo, Komisyon Entè ameriken Dwa Moun, Wo Komisarya Nasyonzini pou Dwa Moun, Reprezantan Espesyal Dwa Moun Nasyonzini pou Ayiti y’a, Madanm Maria Isabelle Salvador reprezant espesyal Sekretè jeneral Nasyonzini (Antonio Guterres) nan peyi DAyiti pou yo pran Nòt e pou akonpaye yo nan demach pou nou jwenn Jistis. Fanmi yo di Lanmò Ramelle Joachim DOMINIQUE pap pase nan pèt ak pwofi. Kouzin mwen ou mèt ale, konnen Solèy la gen pou l leve sou Ayiti peyi ou te renmen an. Kouzin mwen, se pou BonDye Lavi y’a resevwa Lakay li Marcel Poinsard Mondésir 01/09/2023.- Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Eske CARICOM ap vinn enpoze Ariel Henry sou moun toujou apre tout move zak sa yo kap fèt nan peyi-a eke mouche rete bèbé? Marcel Poinsard Mondesir Mèsi Ariel Henry ak tout ekip Akò, Akwòkò, Dezakò 21 desanm 2022 y’a! Ariel Henry ou ba nou kou a, li reponn nou nan trip nou; Emmelie Prophète", "domain": "rezonodwes.com", "date": "2025-11-07 19:24:25", "url": "https://rezonodwes.com/?p=318836", "image_url": null}
{"title": "Yon ti chans pou jenn yo! - Rezo Nòdwès", "text": "Onorab mèt peyi yo , mwen salye nou . Mwen pa te dwe ekri nou  poun pa panse Mwen vin flate’ n  men pou janm endinye e fristre mwen oblije paske jiskaprezan nou poko jape sa vle di nou gen yon tikras mounite toujou nap eseye konprann Mwen. Mwen mande nou yon ti chans: Pou ti pèp ki nan katye popilè yo , ki redi jou ak nwit pou klise yon ti kwen pou yo te rete ki Jodi a ap dòmi sou plas piblik  nan seren pafwa ki tranpe ak lapli. Pou tout lekòl , inivèsite ak tout lòt enstitisyon  ki oblije femen pòt pou zak briganday. Pou tout antreprenè ak biznismann  ki malgre toujou vle envesti nan peyi a men kidnapin ak sòm lajan nou chwazi ransone yo fè yo oblije pati. Pou etidyan ki toujou kwè ledikasyon se kle ki toujou brave danje , pèdi nwit ak anpil lòt sakrifis , kap panse kòman pou yo lage pye yo. Mwen mande nou yon ti chans pou tout Moun ki viktim ensekirite ak vyolans . Nan vwa yo: « Nou bouke , nou pa kapab ankò, nou vle viv ». Kounya kesyon pa Mwen pou nou san chèche pitye nou: Kisa nou vle fè ak peyi a? Kaporal ak zam yo ki pye ak tèt revandikasyon nou yo? Pèp la bouke , Yon ti Souf . Mwen pa vle ofanse Bondye , men chak jou Map di li mèsi paske li proteje kont bandi gouvènmantal yo…kounya e moun ki nan lari yo yo pa pitit Bondye eske se priye Mwen priye pase yo? Se pou Mwen moutre nou Moun ki poko viktim yo se mèt peyi ki poko vle. Eskizem si Mwen ouvri parantéz sa nan lèt la  rezon an se paskem konnen li ap piblik e moun ki konsène ap jwenn li. Pou Mwen fini, Mwen konnen nou toujou di nap travay pou pèp, se pa menas, si nou kontinye travay konsa,  pèp sa gen pou remèsye nou e se jou sa Map tann. Avan tout sa rive Mwen mande nou ankò yon ti chans. Perkens Rolf JULIEN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Onorab mèt peyi yo , mwen salye nou . Mwen pa te dwe ekri nou poun pa panse Mwen vin flate' n men pou janm endinye e fristre mwen oblije paske jiskaprezan nou poko jape sa vle di nou gen yon tikras mounite toujou nap eseye konprann Mwen. Mwen mande nou yon ti chans: Pou", "domain": "rezonodwes.com", "date": "2025-11-07 19:24:26", "url": "https://rezonodwes.com/?p=318507", "image_url": null}
{"title": "Regwoupman Edikasyon Pou Tout Moun : »Repons k ap bon peyi a pa nan men etranje ni li pa p vini avèk fòs militè etranje » - Rezo Nòdwès", "text": "Regwoupman Edikasyon Pou Tout Moun ( REPT ) denonse sitiyasyon ensekirite malouk peyi a ap fè fas dènyè jou sa yo. Nou endiye lè n gade kòman bandi ak zam rantre nan Kafou Fèy touye, boule epi vyole fanm. Sitiyasyon malouk sa lakòz plizyè milye moun nan Kafou Fèy pami yo tifi ak tigason lage nan dòmi nan lari. Bandi san fwa ni Iwa pouse yo san yo pa rive pran menm rad pou mete sou yo. Nan rantre nò Pòtoprens, patikilyèman nan zòn Kanaran, Rosanbè ak Lilavwa, se menm sitiyasyon an kote se bal k ap chante depi kèk jou. Sa ki lakòz tou anpil moun kòmanse kite lakay yo. SOS pa janm sispann lanse pou pote sekou. REPT gen gwo tèt chaje fas ak sitiyasyon latwoublay sa k ap nwi rantre lekòl la ki plis toujou.. REPT di otorite ki nan leta, li pa aseptab pou popilasyon ap viv konsa alòske Leta dwe popilasyon bon jan sekirite. Fòk gouvenman ki la ak lapolis nasyonal jwenn bon jan mwayen nan peyi a pou konbat bandi k ap toumante popilasyon an lannwit kou lajounen. Popilasyon an fatige nan viktim anba men gang ak nan kouri pou gang. Nou menm nan REPT nou rete atache avèk lide pou se gouvenman an, lapolis ak Leta ayisyen an jeneral ki pou pran dispozisyon pou kwape zak vyolans k ap fèt toupatou sou tèritwa nasyonal la. Repons k ap bon peyi a pa nan men etranje ni li pa p vini avèk fòs militè etranje. REPT di Leta pran responsabilite li pou li mete sekirite nan peyi a pou pèmèt timoun yo kapab ale lekòl san kè sote epi moun ka sikile lib e libè. Se yon dwa popilasyon an genyen, sispann pase I anba pye. REPT ap voye senpati I epi eksprime solidarite I ak tout moun ki viktim nan zak vyolans nèg zam nan peyi a pandan I ap mande kontinye mobilize nan lide pou fè tande vwa yo ak pou fè respekte dwa yo. Athélusma William Thélusmond Direktė Egzekitif REPT Tel .: ( 509 ) 3122-6920 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Regwoupman Edikasyon Pou Tout Moun (REPT) denonse sitiyasyon ensekirite malouk peyi a ap fè fas dènyè jou sa yo. Nou endiye lè n gade kòman bandi ak zam rantre nan Kafou Fèy touye, boule epi vyole fanm. Sitiyasyon malouk sa lakòz plizyè milye moun nan Kafou Fèy pami yo tifi ak tigason lage nan dòmi", "domain": "rezonodwes.com", "date": "2025-11-07 19:24:28", "url": "https://rezonodwes.com/?p=318293", "image_url": null}
{"title": "Tanpèt Franklin sou Dominikani. Alèt jòn pou Ayiti, met bab nou alatranp - Rezo Nòdwès", "text": "Pòtoprens, madi 22 Dawout 2023:. Tanpèt twopikal FRANKLIN ap kontinye deplase sou Lanmè Karayib la. Pou kounya, li lokalize nan zòn Sid Santo Domingo. Gen posiblite pou l atenn kot Nò Ayiti apati demen mèkredi a. Selon dènye previzyon yo, tanpèt FRANKLIN ap travèse rejyon Sid la nan jounen mèkredi a. Pandan pasaj li, tanpèt twopikal FRANKLIN ap charye gwo van ak lapli sou tout peyi a. Pwoteksyon sivil ansanm ak Inite Idwometeyowolojik toujou kenbe alèt vijilans jòn sou tout peyi a akoz risk inondasyon ak glisman teren ki ka frape kèk zòn. Sistèm Nasyonal Jesyon Risk ak Dezas la kontinye mande tout popilasyon an suiv nouvèl pandan pasaj tanpèt twopikal sila. – Kontinye koute bilten meteyo yo, ansanm ak tout enfòmasyon ofisyèl medya ak enstitisyon yo ap pataje. – Pa pran lanmè pou anpil tan – Fè rezèv manje ak materyèl enpòtan. – Evite ale bò dlo ak flan mòn pandan tanpèt twopikal la ap pase. Direksyon Jeneral Pwoteksyon Sivil ap kontinye swiv jan sitiyasyon an ap evolye epi li garanti popilasyon an l ap kontinye kanpe bò kote l nan bon tan tankou nan sitiyasyon difisil yo. Yon lòt fwa ankò, @Pwoteksyonsivil mande popilasyon an, fanm tankou gason, pou fè solidarite ak grandèt, timoun, moun ki andikape ak lòt moun ki an difikilte yo. Bò kote pa yo, ekip #DGPC ki nan tout peyi a ap rete nan mitan kominote yo pou ede, sitou nan moman difisil yo. pic.twitter.com/pR9bX6xBHG Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, madi 22 Dawout 2023:. Tanpèt twopikal FRANKLIN ap kontinye deplase sou Lanmè Karayib la. Pou kounya, li lokalize nan zòn Sid Santo Domingo. Gen posiblite pou l atenn kot Nò Ayiti apati demen mèkredi a. Selon dènye previzyon yo, tanpèt FRANKLIN ap travèse rejyon Sid la nan jounen mèkredi a. Pandan pasaj li, tanpèt", "domain": "rezonodwes.com", "date": "2025-11-07 19:24:29", "url": "https://rezonodwes.com/?p=318209", "image_url": null}
{"title": "Pozisyon Plizyè pati politik ak òganizasyon siyatè akò 30 dawout la sou represyon politik gang PHTK / Kò Gwoup ak lapolis la ap fè sou popilasyon Kafoufèy la - Rezo Nòdwès", "text": " Kominike Pozisyon Plizyè pati politik ak òganizasyon siyatè akò 30 dawout la sou represyon politik gang PHTK / Kò Gwoup ak lapolis la ap fè sou popilasyon Kafoufèy la Noumenm, òganizasyon politik, pati politik ak òganizasyon sosyal ki siyen akò 30 dawout la ki pote non Akò Montana, leve vwa nou byen wo pou nou denonse ak tout fòs nou, masak, zak asasinay ak vyòl gang telegide PHTK / Kò Gwoup yo pa sispann fè sou popilasyon nan zòn metwopolitèn nan, espesyalman nan Kafou fèy kote anpil konpatriyòt oblije kouri kite kay yo anba bal asansen. Sa ki pi estomake nou, se konpòtman konplis ak sinik pouvwa Kò Gwoup / PHTK/ Ariel Henry a ki kite gang yo ap mache touye, vyole, boule kay moun san kè sote nan kafou fèy, Taba, Latibonit ak anpil lòt zòn nan peyi a. N ap di yo nou konprann, pwojè gangsterize peyi a, li rantre nan kad yon pwojè global pou mete pèp la deyò sèn politik la pou pèmèt pwojè dominasyon, okipasyon ak piyaj richès peyi a fè wout li san pwoblèm, ak konplisite sèten aktè lokal. Se pou sa, tout restavèk lokal k ap dirije leta a, sila yo ki nan boujwazi a ak nan sektè politik la, toujou fè yon sèl ak mafya entènasyonal yo kont pèp la. Paske sa ki enterese yo se souse zo pa yo nan piyaj k ap fèt la. Noumenm òganizasyon siyatè akò Montana ki siyen kominike sa, pwofite okazyon sa a pou voye senpati  nou bay tout moun nan peyi a ki viktim zak kriminèl tankou : asasinay kolektif ak vyòl k ap fèt nan katye popilè yo, espesyalman  nan kalfou fèy ki sibi anpil atak gang yo. Fanm, gason, timoun ak vyeya blije  kite lakay yo sèlman ak rad sou yo pou sove po yo anba zak kriminèl gang yo. N ap voye senpati nou tou bay fanmi, zanmi ak kolaboratè selèb jounalis, konbatan Liliane Pierre Paul epi Saico Sévère , Sekretè Jeneral Platfòm Sosyete Sivil Montana ki pèdi lavi li nan lannuit 15 dawout ki sot pase a anba yon emoraji serebral. Nou pataje lapenn yon fanmi ki pèdi 7 moun nan yon sèl jou anba zam rejim kriminèl PHTK/ Kògwoup la nan kafou fèy. Sitiyasyon kawo n ap viv nan peyi a pandan 10 dènye lane yo pote anpil moun ale, sitou sila yo ki gen pwoblèm kè ak tansyon akote dividal moun k ap tonbe anba bal asasen. Tout moun sa yo, se fèzè kawo yo ki asasinen yo.  Òganizasyon ak pati politik ki siyen kominike sa ap mande pèp la rete vijilan, rejim kriminèl PHTK/Kògwoup la ap simen laterè nan tout zòn, tout katye ak vil yo pou jistifye yon entèvansyon militè etranje nan peyi a pou yo kontinye vòlè tout richès nou genyen nan peyi a, patikilyèman richès nou gen anba tè a. Pou tout rezon sa yo, noumenm òganizasyon siyatè akò 30 dawout / Montana : 1) N ap kontinye denonse ak tout fòs nou represyon pouvwa Kò Gwoup / PHTK/ Ariel la ap voye lapolis al fè sou popilasyon an chak fwa yo manifeste kont masak, asasina ak vyòl gang yo ap fè sou yo. Nan dènye moman sa yo, ni gang ni lapolis pa sispann fè popilasyon Kafoufèy la monte yon masuife 2) Nou mande pou diferan enstans nan akò Montana a chita prese prese ak diferan aktè ki anndan ak deyò akò a   pou jwenn ansanm wout ki kapab pèmèt nou rezoud kriz politik ki donnen ensekirite pwograme n ap viv la a. 3 ) Nou mande tout popilasyon an nan kat kwen peyi a ak nan dyaspora a, pou pote kole ak popilasyon Kalfou fèy la epi ak tout lòt zòn k ap mobilize kont ensekirite pwograme a ak pouvwa kriminèl PHTK / Kò Gwoup la ak tout konze k ap sipòte yo. Aba tout tantativ pou ranfòse okipasyon nan peyi a ! Viv lit pèp la ! Viv yon tranzisyon koupe fache ! Oganizasyon ki siyen yo se : Pou otantifikasyon Josue Merilien (36670798)                              Francisco Alcide (34287478/ 43990078) Kenny Bernadin ( 37066372 ) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Pozisyon Plizyè pati politik ak òganizasyon siyatè akò 30 dawout la sou represyon politik gang PHTK / Kò Gwoup ak lapolis la ap fè sou popilasyon Kafoufèy la Noumenm, òganizasyon politik, pati politik ak òganizasyon sosyal ki siyen akò 30 dawout la ki pote non Akò Montana, leve vwa nou byen wo pou nou", "domain": "rezonodwes.com", "date": "2025-11-07 19:24:30", "url": "https://rezonodwes.com/?p=317973", "image_url": null}
{"title": "16 dawout 1865 – 16 dawout 2023 : Nou pa gen dwa bliye sipò Ayiti te pote bay Dominikani pou restorasyon endepandans li - Rezo Nòdwès", "text": "16 dawout 1865 – 16 dawout 2023 : Nou pa gen dwa bliye Jean Garry Denis Institut Haïtien Observatoire Politique Publique (INHOPP) Jodi an jou pou jou sa fè 158 lane, depi Dominiken te pwoklame restorasyon endependans yo nan men lespay. Gen yon kouran istoryen nan peyi dominikani ki konsidere dat sa kòm vrè endepandans Dominikani. Paske apre Dominiken yo te fin pwoklame Endepandans 27 fevriye 1844 yo nan men Ayiti, Jeneral Pedro Santana ki se premye prezidan konstitisyonèl Dominikani, tounen peyi an anba titèl Wayòm peyi Espay nan lane 1861. Patriyòt dominiken ki te gen nan tèt yo Jeneral Gregorio Luperon, Jose Maria Gauthier ak lòt pran zam. Epi yo te rantre nan peyi dayiti pou te mande Prezidan Nicolas Geffrard sipò zam lajan, sòlda ak zam pou te tchoula panyòl yo sou teritwa dominiken an. Prezidan Geffrard te bay zam, minisyon, epi l te mete a dispozisyon dominiken yo yon kò elit, modèn pou epòk la yo te rele “Tirayè La Gad”. Prezidan Geffrard te di “Nou nan Batay, dominasyon Espay nan tout amerik la dwe fini”. Nou dwe di tou, Endepandans nou an te frajil toujou, tout pisans te ini kont nou paske n te mete an danje sistèm dominasyon mond la nan epòk la. Kidonk prezans Lespay, yon pisans esklavajis lòt bò fwontyè te konstitiye yon menas pou aki libète revolisyon 1804 la. Anpil peyi te toujou kenbe tennfas sistèm dominasyon lèsklavaj la, paske Blan Meriken aboli esklavaj an 1865 apre lagè sesesyon, Brezil fè sa nan lane 1888. Pou sipò nou te pote bay dominiken yo , Espay voye yon gwo bato lagè 6 jiyè 1861 nan kad sa Listwa rele « Afè Rubalcava » pou bonbade Potoprens. Se premye agresyon ame nou sibi apre Endepandans nou an 1804. Espay akize leta Ayisyen destabilizasyon nan koloni yo nan soutni patriyòt dominiken ki te bezwen pran Endepandans yo. Pou sa Amiral Rubalcava nan no Wayòm Panyòl te reklame 200,000 pyas, epi pou n ta bay yon Sali 21 kout kanon a drapo panyòl pou yo pa bonbade Pòtoprens. Prezidan Geffrard te blije bay drapo panyòl yon Sali 21 kanon epi nou te peye 20mil pyas olye 200 mil yo te reklame a. Se te Kaka Rat dèyè bwèt, nou te toujou soutni patriyòt dominiken yo nan batay yo kont Espay. Patriyòt dominiken ak gwo sipò Peyi dayiti simen dezagreman kont twoup panyòl ki pat ka kenbe, paske Lespay te déjà yon pisans ki t ap dekrenmen, gè sa te vin twò chèpou yo. Se konsa Lè Prezidan Geffrard konstate Espay afebli, li delege Kolonèl Renest Roumain, Gran papa Jacques Ekriven Ayisyen Jacques Roumain pou pwopoze dominiken yo pou negosye ak Lespay. Se konsa Prezidan Prezidan Geffrad ak Kabinè l nan palè nasyonal Pòtoprens redije yon petisyon san yo pa retire yon yota pou Dominiken yo prezante bay Lespay. Se dokiman sa ki baz restorasyon Endepandans, vrè Endepandan peyi Dominikani. Ayiti pa janm yon pèp enperyalis tankou kèk istoryen ak sèktè nasyonalis antiayisyen vle foure nan tèt pèp dominiken an, jou sa se jounen libète sou zile an, men sitou solidarite ant 2 pèp yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "16 dawout 1865 – 16 dawout 2023 : Nou pa gen dwa bliye Jean Garry DenisInstitut Haïtien Observatoire Politique Publique (INHOPP) Jodi an jou pou jou sa fè 158 lane, depi Dominiken te pwoklame restorasyon endependans yo nan men lespay. Gen yon kouran istoryen nan peyi dominikani ki konsidere dat sa kòm vrè endepandans Dominikani.", "domain": "rezonodwes.com", "date": "2025-11-07 19:24:32", "url": "https://rezonodwes.com/?p=317791", "image_url": null}
{"title": "INDDESC lanse yon kri ‘SOS pou Kafou Fèy’ - Rezo Nòdwès", "text": "Nòt pou laprès / SOS pou Kafou Fèy Se avèk anpil tristès, kè sote ak doulè, nou menm anndan INDDESC ap swiv jan moun Kafou Fèy ap voltije anba vyolans ak kout zam bandi. Depi nan lane 2021 nan Matisan, kote bandi te deside bay Leta bout tèren, rive Laplèn, kwadèboukè, Bèlè, Laboul 12 …, bandi pran zòn sa yo, fè sa yo vle ak lavi, byen moun, san Leta pa di yon mo, men jounen jodia se Kafou Fèy yo vle pran. Anpil masak, anpil moun pèdi lavi yo, anpil jèn fanm ap sibi vyòl, anpil ka kidnapin, anpil lekòl fèmen…, vyolans sou tout fòm san popilasyon an pa jwenn okenn otorite nan Leta a di yon mo alewè pou ta rezoud gwo pwoblèm sa yo. Anplis, grangou, mizè, chomaj, pa gen lopital serye, pa gen bon dlo, pa gen enfrastrikti, se yon popilasyon ki ap naje nan soufrans, ki lage pou kòl ak tout kalte kalamite. Jodia li klè kou dlo kòk, gouvènman sa pa pran responsablite l pandan lajan peyi a kontinye ap gaspiye, moun ap mouri epi bandi ap pyafe toupatou. Fòk gen yon bagay ki fèt, lavi se premye dwa chak moun genyen pami lòt dwa yo. Malerezman, tout kondisyon reyini pou banalize ak detwi lavi. Fòk gen yon bagay ki fèt rapid, gen ijans! L’Institut National pour la Défense des Droits Économiques, Sociaux et Culturels (INDDESC) kap batay pou respè dwa ak dinite moun, voye yon panse espesyal pou moun Kafou fèy ak tout lòt moun bandi ak vès ak bandi ak zam konplote pou retire lavi yo ak fè yo pa gen dòmi nan je. Nan sikonstans sa, INDDESC ap egzije Premye Minis Ariel Henry pou li degaje l kou mèt Janjak pou l pase lòd, pote sipò ak akonpanyeman bay frè nou ak sè nou nan kafou Fèy ki nan gwo difikilte. INDDESC ap mande pou Leta ak tout moun ki nan gwo pòs yo panse ak pwoblèm ensekirite a, pwoblèm lavi chè, grangou ak tout lòt pwoblèm k ap brase bil sosyete a prese, prese. Si otorite yo pa degaje yo, n ap mande pou popilasyon an leve kanpe kont vyolans ak ensekirite sa, epi INDDESC ap kanpe dèyè pèp ayisyen an pou dwa l kapab respekte jan sa di nan konstitisyon an ak tout lòt trete entènasyonal Ayiti ratifye ak siyen. Frédo Jean Charles Prezidan INDDESC. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou laprès / SOS pou Kafou Fèy Se avèk anpil tristès, kè sote ak doulè, nou menm anndan INDDESC ap swiv jan moun Kafou Fèy ap voltije anba vyolans ak kout zam bandi. Depi nan lane 2021 nan Matisan, kote bandi te deside bay Leta bout tèren, rive Laplèn, kwadèboukè, Bèlè, Laboul 12 …,", "domain": "rezonodwes.com", "date": "2025-11-07 19:24:33", "url": "https://rezonodwes.com/?p=317597", "image_url": null}
{"title": "Oganizasyon Konbit deklare fòk Ariel demisyone pou lajistis ka fè travay li san kè sote - Rezo Nòdwès", "text": "Konbit Oganizasyon Politik Sendikal ak Popilè yo | Fòk Ariel demisyone pou lajistis ka fè travay li san kè sote  Konbit Oganizasyon Politik Sendikal ak Popilè yo ap suiv ak je li byen kale, ankèt k ap mennen sou dosye Jovenel Moise la ak divès lòt ankèt k ap make pa sou plas sou krim san ak krim finansye ki fèt sou rejim PHTK diferan vèsyon yo . Se vre Jovenel Moise se yon asasen ki te toujou fèmen je li sou masak ki t ap fèt nan katye popilè yo ak krim ki t ap fèt kont divès pèsonalite politik, entèlektyèl, jounalis ak lòt sitwayen nan sosyete a. Men sa pa vle di pou limyè pa fèt sou dosye li a. Nou nan KONBIT la, nou te batay kont Jovenel, men nou pat batay pou se asasen ki ranplase asasen. KONBIT la aprann jij Walter ki sou dosye Jovenel la mande PM defakto Aryel Henry ak plizyè minis ak direktè jeneral nan pouvwa defakto a pou yo vin bay esplikasyon sou asasina Jovenel Moise la. KONBIT la swete envitasyon sa yo se pa yon teyat anplis pou eseye blanchi sèten moun ki gen non yo site nan dosye a. Nou deja konstate gen plizyè moun ki soti nan kabinè enstriksyon ki vin santi yo pi konfòtab apre yo soti devan jij la. Nan sans sa a, KONBIT la mande demisyon gouvènman defakto Ariel Henry a, pou fasilite bonjan dewoulman diferan ankèt k ap fèt sou krim finansye ak krim san ki fèt sou diferan vèsyon pouvwa PHTK yo. KONBIT la kwè, pa gen okenn posiblite pou gen yon jistis k ap fè travay li kòrèkteman lè se kriminèl, mafya ak dilè dwòg ki pran leta a annotaj. Se pou sa, demisyon oubyen depa Aryel Henry ak ekip li a, se yon kondisyon endispansab pou dosye jistis yo vanse epi pou kriz la rezoud. Pagen okenn moun ki gen enterè nan siye yon branch bwa li chita sou li. Se nan sans sa a, KONBIT la pa kwè nan pawòl k ap di Ariel Henry dwe fè pati solisyon kriz la. Solisyon kriz la se demisyon oubyen dechoukaj pouvwa Kò Gwoup-Ariel-Mateli-SDP-Fizyon an. Se pou tout rezon sa yo, KONBIT la ap kontinye mande popilasyon an nan kat kwen peyi a ak nan dyaspora a, kontinye kenbe mouvman bwa kale a epi kontinye mobilize pou nou jwenn depa pouvwa Kò Gwoup, PHTK ak alye yo. Pou KONBIT la Josué MERILIEN                                                                                Guy NUMA Patrick JOSEPH                                                                                Jean Paul BASTIEN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Konbit Oganizasyon Politik Sendikal ak Popilè yo | Fòk Ariel demisyone pou lajistis ka fè travay li san kè sote Konbit Oganizasyon Politik Sendikal ak Popilè yo ap suiv ak je li byen kale, ankèt k ap mennen sou dosye Jovenel Moise la ak divès lòt ankèt k ap make pa sou plas sou krim", "domain": "rezonodwes.com", "date": "2025-11-07 19:24:35", "url": "https://rezonodwes.com/?p=317559", "image_url": null}
{"title": "JMJ2023: Jacky DUVIL plede anfavè enplikasyon jèn yo nan lit kont chanjman klimatik la ! - Rezo Nòdwès", "text": " Se sou tèm  » Ekselere repriz aprè maladi kowona viris la (Covid-19) pou nou rive reyalize ajenndan 2030 yo  » jounen mondyal lajenès ap dewoule jounen samdi 12 dawout 2023 a, nan nan vil Lisbòn , ki se kapital peyi Pòtigal. Tankou nou tout konnen l, chak  jounen mondyal reprezante yon okazyon pou enfòme piblik la sou kèk tèm ki lye ak gwo anje . Se egalman yon okazyon pou Leta nan tèt kole ak Sosyete Sivil la òganize bonjan aktivite ak mobilize resous sou diferan anje yo. Nan yon peryòd kote mond lan ap fè fas ak gwo pwoblèm klimatik, Jacky DUVIL,  ki se ekspè nan domèn chanjman klimatik souliye enpòtans lajenès e wòl li kapab jwe nan batay kont rechofman klimatik la. <<Jèn yo kapab jwe yon gwo wòl nan lit kont chanjman klimatik la tankou: Nan sansibilizasyon , nan pwomouvwa   edikasyon ki gen rapò ak anviwonnman epi chanjman klimatik ak pataje konesans yo yon fason pou rive atenn objektif devlopman dirab yo>>. Jèn doktoran plede anfavè yon tranzisyon pandan l konseye jèn yo pa neglije sansibilizasyon kont chanjman klimatik la, yon mannyè pou plis moun rive kapab konsyan de anje ki gen  nan kesyon rechofman klimatik la.) <<Se wòl jèn yo pou y ale sansibilize paran ak tout kouch nan sosyete pou yo konnen pwoteksyon anviwonnman se yon devwa epi enfliyanse lòt nan aksyon y ap poze chak jou sou kesyon anviwonnman. Konsa , y a kapab adopte yon konpòtman ki plis ekolojik . Jèn yo dwe kontribitè desizif nan aksyon pou lite kont chanjman klimatik>> Antouka, nan tout sosyete, jèn reprezante fòs motris ki kapab fè machin sosyal la mache men tou kapital imen ki gen gwo enpòtans nan devlopman epi kontribye nan chanjman sosyal, ekonomik ak bonjan pwogè teknik.  Se okazyon pou jèn yo montre yo kapab jwe yon wòl nan yon peryòd kote mond lan ap fè fas ak gwo pwoblèm ki lye ak rechofman klimatik.. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Se sou tèm \" Ekselere repriz aprè maladi kowona viris la (Covid-19) pou nou rive reyalize ajenndan 2030 yo \" jounen mondyal lajenès ap dewoule jounen samdi 12 dawout 2023 a, nan nan vil Lisbòn , ki se kapital peyi Pòtigal. Tankou nou tout konnen l, chak jounen mondyal reprezante yon okazyon pou enfòme piblik", "domain": "rezonodwes.com", "date": "2025-11-07 19:24:36", "url": "https://rezonodwes.com/?p=317548", "image_url": null}
{"title": "DHS ap Modènize Pwosesis Reyinifikasyon pou Fanmi sou Kondisyon pou Kiben ak Ayisyen - Rezo Nòdwès", "text": "Pifò etap yo dwe ranpli sou entènèt, sa ki pral fè pwosesis la pi efikas Anbasad Etatzini nan Pòtoprens WASHINGTON – Depatman Sekirite Enteryè a (DHS) pibliye jodi a kèk avi nan Rejis Federal lan ki pral pèmèt mete ajou epi modènize pwosesis Reyinifikasyon pou Fanmi sou Kondisyon pou Kiben ak Ayisyen (FRP), aprè anpil moun ki gen enterè yo nan pwogram enpòtan sa yo te pataje opinyon yo. Avèk modènizasyon pwosesis sa yo, moun ki fè petisyon yo pral kapab konplete pifò pwosesis FRP yo sou yon platfòm ki gen sekirite sou entènèt, sa ap elimine pwoblèm deplasman, tan, ak pil dokiman yo, sa ki pral pèmèt plis moun gen aksè epi patisipe nan pwogram sa yo. Pwosesis la toujou disponib sou baz envitasyon sèlman. Pwosesis Reyinifikasyon pou Fanmi sou Kondisyon pou Kiben an (CFRP) ak pwosesis Reyinifikasyon pou Fanmi sou Kondisyon pou ayisyen an (HFRP) ankouraje inifikasyon fanmi. Mizajou sou pwogram sa yo te premye prezante kòm yon pati nan mezi konplè DHS ak Depatman Deta te anonse nan mwa avril la, ki konfòm avèk angajman nou dapre Deklarasyon Los Angeles sou Migrasyon ak Pwoteksyon. Sekretè Sekirite Enteryè Alejandro N. Mayorkas te deklare, “Chemen legal yo, ansanm ak ranfòsman solid lalwa, ap efikas pou redwi migrasyon iregilye Ozetazini epi anpeche imigran yo remèt lavi yo nan men kontrebandye yo”. “Modènizasyon pwosesis Reyinifikasyon pou Fanmi sou Kondisyon sa a ap amelyore kapasite nou pou kenbe entegrite kritè egzaminasyon ak envestigasyon nou yo, l ap reponn ak reyaksyon enpòtan moun ki gen enterè nan kominote Kiben ak nan kominote Ayisyèn nan, epi asire aksè enpòtan – ki ale nan menm direksyon avèk valè nou yo – pou benefisyè potansyèl yo. Apati 11 daout 2023, aplikan yo ap kapab konplete pifò etap nan pwosesis ki ajou yo sou Entènèt, eksepte pou lè y ap fè yon egzamen medikal aletranje ak pou lè otorite yo ap pran desizyon bay pèmi imigrasyon sou kondisyon an an pèsòn ki fèt lè youn moun rive pa avyon nan yon Pò Antre Ozetazini. Benefisyè ki kalifye yo pa dwe deja sou teritwa Etazini men yo pa oblije prezan fizikman nan Kiba oswa Ayiti ankò. DHS te fè mizajou sa yo pandan l ap itilize pwogrè teknolojik ki te devlope depi lè CFRP an te kreye nan lane 2007 avèk HFRP an nan lane 2014. Pwogrè sa yo pral amelyore efikasite pwosesis yo. DHS ap kontinye verifye idantite ak kalifikasyon chak moun youn aprè lòt epi pou li fè bon jan tès sekirite ak envestigasyon nan plizyè nivo. Toulède pwosesis yo ap kòmanse ak Sant Nasyonal Viza nan Depatman Deta a ki ap voye yon envitasyon bay sitwayen ameriken oswa manm fanmi ki ap viv legalman ak rezidans ki fè petisyon an ki gen Fòm I-130, Petisyon pou Fanmi Resòtisan, ki te depoze sou non yon benefisyè Kiben oswa Ayisyen. Lè sa a, moun ki fè petisyon an ka kòmanse pwosesis FRP a lè li ranpli Fòm I-134A, Demann sou Entènèt pou Sipòtè ak Deklarasyon Sipò Finansye , nan non benefisyè prensipal la ak nenpòt benefisyè derive, konjwen ak timoun, yo dwe konsidere pou otorizasyon vwayaj davans ak imigrasyon sou kondisyon an. USCIS pral voye yon lèt bay moun k ap fè petisyon CFRP yo ki gen yon Fòm I-131, Aplikasyon pou Dokiman Vwayaj, ki deja depoze pou yon benefisyè prensipal k ap tann yon entèvyou nan La Havane. Anplis de sa, DHS ap rann pwosedi HFRP an pi aksesib lè li louvri pwosesis la bay tout benefisyè prensipal Ayisyen ki apwouve yo, kèlkeswa lè USCIS te apwouve Fòm I-130 la (anvan sa, kalifikasyon yo te limite a apwobasyon sa yo te bay nan dat 18 desanm 2014 oswa anvan). DHS angaje l pou li garanti pwogram CFRP ak HFRP yo reyini fanmi yo epi bay yon pwosesis ki an sekirite epi ki byen òdone ki pèmèt sèten sitwayen Kiben ak Ayisyen ansanm ak konjwen yo antre Ozetazini san yo pa fè vwayaj danjere nan Fwontyè Sidwès la oswa pa mwayen lanmè. Efò sa yo konfòm avèk enterè nasyonal Etazini ak priyorite politik etranjè li yo, sa enkli inisyativ ki gen entansyon pou elaji aksè ak kontwole chemen legal yo pou dekouraje migrasyon iregilye. Avi Rejis Federal yo pou Kiba ak Ayiti bay enfòmasyon detaye sou pwosesis aplikasyon an ak kritè yo pou kalifikasyon. sous dokiman an: Le Département de la Sécurité intérieure modernise le programme de Réunification Familiale Conditionnelle pour les Cubains et les Haïtiens – Ambassade des Etats-Unis en Haïti (usembassy.gov) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pifò etap yo dwe ranpli sou entènèt, sa ki pral fè pwosesis la pi efikas Anbasad Etatzini nan Pòtoprens WASHINGTON – Depatman Sekirite Enteryè a (DHS) pibliye jodi a kèk avi nan Rejis Federal lan ki pral pèmèt mete ajou epi modènize pwosesis Reyinifikasyon pou Fanmi sou Kondisyon pou Kiben ak Ayisyen (FRP), aprè anpil", "domain": "rezonodwes.com", "date": "2025-11-07 19:24:37", "url": "https://rezonodwes.com/?p=317526", "image_url": null}
{"title": "Avoka Jodel Coupet rann omaj ak Lilyann Pyè Pôl - Rezo Nòdwès", "text": " Yon omaj byen merite pou yon potorik fanm 31 Jiyè, menm jan ak tout moun mwen aprann lanmo Lilyann Pyè Pôl. Lanmo sezi Lilianne nan moman li tap prapare pou al prezante jounal 4 katrè ki se yon jounal randevou pou tout Aysyen depi l fe 4 katrè nan apre midi. Lilianne fèt nan vil Tigwav nan ane 1953.Kidonk Lilianne kite nou ak 70 rekot kafe. Men kiyès Lilianne te ye vreman? Tout moun konnen ke Lilianne pase anviwon 35 lane nan lavi l ap goumen pou lalwa dyol boujonnen nan tè peyi Dayiti.Depi l te jenn tifi, li chwazi konba l ,li ofri lavi l an sakrifis fas ak rejim asasen Divalye yo. Se pa tout moun ki te ka rive kanpe kont Divalye .Depi w te fesa,se tankou anteman w chante deja san w poko mouri.An bon kreyol ,fok ou ta gen grenn nan boudaw selman pou w ta afronte yon rejim ki te gen pratik antre kay sitwayen pran yo al touye ,yon rejim ki te konn kidnape kadav nan sèkèy (nan zafe Kleman Jimel nan ane 1959). Daprè Wikipedya,pouvwa Duvalier yo asasinen anviwon 30 mil kretyen vivan an Ayiti.Sila yo ki te gen chans, pati an ekzil,sinon yo te arete yo epi pedi yo nan prizon Fodimanch,yon prizon ki te egal ego ak chanm gaz Itlè te kreye pou touye moun pa anpil pa paket.kazenn Desalin limenm se te kote pou kraze zo moun .Si w ta soti vivan ou paka fouti tounen nomal anko. Malgre tout aksyon krabinay ak maspinay sa yo Lilyann te konn tande e te wè ak de nawèl ,li te deside chwazi fe yon metye ki danjere anpil nan peryod Tonton makout yo ki pat manje anyen frèt.Pouvwa diktati a te komsidere metye jounalis tankou mouvman kamoken ki te kont gouvenman an.Sa vle di Duvalier te wè jounalis tankou lennmi nimewo en pouvwa yo. Lillyann pat selman yon jounalis,se te yon militan,se te yon fanm total kapital ki te deside mete pwop lavil an danje pou sove yon sosyete. Lilyann se te yon Marijann . Lilyann se te yon Sanite Belè. Lilyann pat pe tet pou vale kô Nan tikout deklarasyon Mavèl Danden,konpayon polka jounalis la, li di ke Lilyann te gen abitid fe sekrè sou maladi li.Temperaman sa pa etonem pou pesonalite moun tankou Lilianne. Mpa konn si Lillianne te soufwi yon maladi kelkonk nan sante fizik li ke l tap kache jan kolèg li Mavèl fe konprann,men li difisil pou l pata sa paske Lilyann te viktim anpil de zak kabrinay ak maspinay nan fizik li sou Duvalye,men pi gwo doulè ,pi gwo blese Lilyann tap viv ak li nan nanm li ,se mak imilyasyon li te subi nan experyans prizon.Mwen tap gade yon kout entèview l tap baw nan yon dokimantè kote li te gen difikilte pou kache dlo nan zye l le jounalis la te mande l pou pale de experyans li te viv nan prizon nan moman yo te arete l la. Lilyann tap viv ak anpil doulè nan nanm li nan plizyè nivo : Premyèman, Lilyann te viktim kadejak nan prizon.Lè yon fanm viktim de jan de zak sa yo,se pi gwo imilyasyon li te ka konnen.Sa make nanm li pou lavi.Nan lang save,yo rele sa strès pos-tromatik.Lilyann tap soufwi anpil nan nanm li.Se youn nan rezon Lilyann pat danse kole ak okenn pouvwa ki ta gen tandans diktati. Dezyèmman,Lilyann tap viv ak anpil desepsyon lè l gade li sibi tout doulè sa yo preske pou gran mèsi.Paske menmsi Divalye pa la anko,men reyalite ki vinn aprè yo se yon veritab dekourajman ak desepsyon.Mtap li sou wikipedia biografi Lilyann kote yo mensyone ke yon ansyen prezidan (ki te toujou reklame tèt li kom makout) te fe kanaval sou li ki te rele « bal bannann  » pou te pase Lilyann nan rizib ,moke l nan yon langaj seksyèl devègonde.. Podyab Ayiti! Twazyèmman,anpil moun nan sosyet Aysyenn nan pat ni konnen ni konprann Lilyann .Mwen obsève avek anpil desepsyon kijan nouvèl generasyon jenès la, akoz lekol ki pa fe travay li, devlope yon espri devalorizan ak meprizan pou Lilyann Pyè Pol sitou pou fason li te konn kritike kek pratik politik an Ayiti.Gen komantè mwen li sou fesbouk ki moutre ke gen moun ki rejwi ,sote ponpe ak lajwa de lanmo jounalis la tankou yon viktwa.Se byen domaj ke sosyete Ayisyenn nan poko devlope nan nivo sivilizasyon pou aprann apresye vale moun. Pwa doule sa yo Lilyann tap supote a te vinn depase fôs ak kouraj li e finalaman li tonbe.Li tonbe nan mitan konba li te toujou ap mennen.Malgre laj li a 70 rekot kafe sou tet li, Lilyann te toujou rete viv ak espwa ke Ayiti ke l te sakrifye tan l,diyite l, tout lavi l ap chanje pou lavi boujonnen pou tout Aysyen,men domaj,Lilyann kite deye l yon peyi ki pa ni dirije ni administre (pou reprann pawol yon ansyen PM).Yon peyi ki nan ensètitid total kapital .Yon peyi ki tounen yon eskandal,yon lobèy! Map fè nou konnen ke Lilyann te youn nan ra jounalis ki te valorize lang kreyol nan domenn jounalis an Ayiti.Jounal katrè pat selman yon randevou,se te yon espas revolisyon sosyal kote lang kreyol la te rive antre nan salon tout moun alwonnbadè nan vwa potorik fanm sa. Eske LiLi travay pou granmèsi? Mpa konnen! Antouka,li deja pa ti.Li fe sa la Nati te ba l fè .Li ale! Li kite nou nan pale anpil. Na demele gèt nou,paske mwen konnen nou gen ti pwoblèm sa.Se lè pabon pa la nou konn pa bon te bon! Mwen retire chapo m byen ba devan kadav gwo kokenn fanm sa ki te rele Lilyann Pyè Pôl Jodel Coupet Avoka Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Yon omaj byen merite pou yon potorik fanm 31 Jiyè, menm jan ak tout moun mwen aprann lanmo Lilyann Pyè Pôl.Lanmo sezi Lilianne nan moman li tap prapare pou al prezante jounal 4 katrè ki se yon jounal randevou pou tout Aysyen depi l fe 4 katrè nan apre midi. Lilianne fèt nan vil Tigwav", "domain": "rezonodwes.com", "date": "2025-11-07 19:24:39", "url": "https://rezonodwes.com/?p=317266", "image_url": null}
{"title": "Betiz nan lang kreyòl ayisyen an, prèv vivan seksis nan sosyete a - Rezo Nòdwès", "text": "Kanpe nan nenpòt kafou nan lari Pòtoprens osnon nenpòt espas piblik an Ayiti, tankou : mache piblik, estasyon kamyonèt oubyen moto, plas piblik, elatriye, ou p ap pa tande yon betiz pati, ki nan pi fò ka atake Fanm, se kapab seksyalite fanm nan, pèsonalite l, kò l, elatriye. Entèlokitè yo menm monte plizyè kategori jouman pou denigre kò fanm, gen betiz pou atake pa egzanp rantre vajinal fanm nan, si nou site jouman tankou : tou fon, bouda santi, bouda eko … Gen lòt ki devalorize klitoris Fanm nan, tankou : krèk soude, krèk som 119, krèk dawomen … Kon sa tou, gen kèk lòt gwo mo entèlokitè yo konn plis itilize nan enonsyayson yo swa pou louvri yon echanj osnon pou fèmen li, sa yon espesyalis tankou Goffman (1967 : pp. 21-24) rele « Échanges Confirmatifs ». Tout kreyolofòn Ayisyen konnen depi yon Ayisyen ap joure avè w li poko di w konangyèt manman w l poko fini, oubyen gen kèk mo itilizatè yo anplwaye tou pou louvri yon sèn betiz, tankou : gad’on kaka, gad’on chawony, gad’on malpwopte … Yon ti opsèvasyon anpirik nan kèk mache piblik te ede n konprann reyalite a pi byen, kote nou te tanmen yon ti enntèvyou avèk kèk machann, potè ak moun ki vin achte. Nan ti echanj sa a tout korespondan yo te dakò pou di nou betiz yo itilize pou denigre Fanm yo sonnen pi byen, yo ale ak Fanm nan menm, kòmkwa lè nan yon echanj ou di yon fanm Bouzen santi pa egzanp , li tonbe daplon e li ale ak fanm nan paske se fanm ki bouzen. Pi lwen, gen kèk lòt ki di ala verite pa gen gwo betiz pou di gason, pa gen betiz sal, pike pou di gason, paske yo pa ale ak gason an, kèk betiz ou ka di gason se : vòlè, masisi, kourèd, … sa yo pa sonnen fò. Tout enfòmatè yo te dakò pou di pa gen okenn betiz vrèman ki denigre sèks gason, kòmkidire entimite gason entouchab, sen kòm lasent vyèj, respektab, onorab (eksepte yon korespondan ki te di nou yo di zozo mayas , sa a nou konsidere tankou yon idyolèk nan lang nan). Gen yon chèchè Fanm ki travay sou reyalite sa a ki konkli pou di : « mo ki pi sal yo, pi pike yo lye ak seksyalite Fanm » Moise C. (2011). Pi devan, Larchet (2018) di : « betiz seksis yo revele kijan moun yo konstwi idantite jan yo, sa a ki ede n konprann fason moun yo panse e viv idantite yo kòm moun selon fason yo defini e konstwi tou de sèks yo sou baz kategorizasyon jan yo ( Les injures sexistes questionnent à cet égard la construction de l’identité de genre entendue comme la façon dont les êtres humains pensent et ressentent leur identité individuelle en regard des deux sexes définis et construits par l’ordre du genre ) (Tradiksyon konsèp yo pa estandan puiske pako gen yon kategori tèminoloji ki monte pou sèvi kòm ekivalan pou domèn sa a). Jouman ki konstwi apati vèb ki gen rapò ak fè bagay yo atake senpman seksyalite fanm. Si nou pran pa egzanp mo tankou : konyen sou recho, kreve san senyen, ti pèdi, konyen pou dechay, … jouman sa yo se fanm ak tifi yo di yo, se seksyalite medam yo yo atake, pa genyen okenn ekivalan pou di gason. Kreve san senyen siyifi yon tifi adolesan ki gen premye rapò seksyèl li e ki pa bay san, lojikman sa a vle di li nòmal pou senyen apre premye rapò a, nan ka kontrè ou te gen esperyans seksyèl avan sa a ki tou fè w vin pase kòm yon tifi ki pa merite respè. Konyen pou dechay bò pa l enplike materyalizasyon kò fanm, si w ap konyen fòk ou sòti ak yon bagay materyèl se pa sèlman dechay la, sa a ki nòmal nan rapò seksyèl la, gason pa konyen pou dechay Fanm. Pou kategori sa a nou ka konsidere yon betiz tankou Bouzen kòm baz la. Gen plizyè mo sal pou di fanm ki deside jwi seksyalite yo yon fason emansipe, lib e libè, lasosyete pa wè bagay sa a ak bon je ditou. Yon fanm ki dakò gen rapò seksyèl ak plizyè gason osnon plizyè fwa (atansyon la a nou p ap pale de Travayè Seksyèl yo) oubyen yon fanm ki genyen yon patenè li pi gran pase l ap jwenn anpil frap, gwo mo pike pou denigre l, tankou : mamnan rat, ansyen fòd twa pedal, 4X4, piten, ratchyè fè , … Lokitè yo menm itilize diminitif « ti » pou joure tifi yo, yo di yo : ti rat, ti piten, ti bouzen dèyè manman, elatriye. Gen plizyè eleman nou jwenn nan tout lang sou latè, betiz fè pati youn nan yo ki egziste nan lang moun pale, nou ka menm konprann ni tankou Universaux du Langage , sa a lenguis yo konsidere kòm reyalite komen nan tout lang. Menm jan gen fason pou nou esprime tan, pou nou esprime lanmou, pou nou esprime lojik, se menm jan an tou itilizatè tout lang sou latè gen fason pou yo esteryorize emosyon negatif yo, tankou : kòlè, layèn, desepsyon, trayizon, .. Se ak lang nan e nan lang nan nou viv, nou egziste atravè li, li reflete tout sa nou ye, tout jan nou konprann lavi e tout jan nou konprann lòt la. Se pa pou san rezon ki fè gen tout yon kategori betiz pou di Fanm an kreyòl ayisyen e ki pa gen okenn ekivalan pou di gason, osnon ki pa egziste ditou nan imajinè moun yo, sa a montre klè kou dlo kòk jan nou se yon pèp ki seksis, sa a montre tou konpreyansyon nou kòm pèp de fanm, de kò fanm, de sekysalite fanm. Li pwouve reprezantasyon debalanse nou fe sosyalman, kiltirèlman ak lenguistikman de fanm. E jou nou ap kòmanse pwone, re-edike e konstwi yon sosyete ki chita sou respè, tolerans ak egalite youn ak lòt eleman lenguistik sa yo ap diminye osnon disparèt otomatikman nan lang nan. Lang yon pèp se miwa otantik pou montre jan li konprann monn nan. Emsline Azor Lisansye an Syans Lang Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kanpe nan nenpòt kafou nan lari Pòtoprens osnon nenpòt espas piblik an Ayiti, tankou : mache piblik, estasyon kamyonèt oubyen moto, plas piblik, elatriye, ou p ap pa tande yon betiz pati, ki nan pi fò ka atake Fanm, se kapab seksyalite fanm nan, pèsonalite l, kò l, elatriye. Entèlokitè yo menm monte plizyè kategori jouman", "domain": "rezonodwes.com", "date": "2025-11-07 19:24:40", "url": "https://rezonodwes.com/?p=317167", "image_url": null}
{"title": "Twa òganizasyon nan Dyaspora a mete chapo ba devan jounalis Liliane Pierre-Paul - Rezo Nòdwès", "text": "LILIANE PIERRE PAUL DI NOU OREVWA SAN ZATANN Liliane Pierre Paul pran chimen Ginen, Lendi 31 Jiyè 2023, apre yon kriz kadyak. Li marande ak nouvèl jis nan dènye souf li. Paran li di : sa pase pandan li ta p prepare l pou l al nan Radyo Kiskeya kote li gen yonn nan emisyon ki pi popilè nan peyi a, ak bonjan nouvèl, chak aprèmidi a 4 è tapan. Nouvèl lanmò a gaye tankou pousyè, toupatou, nan jounal, telefòn ak radio. Se yon gwo chòk. Gen moun ki kriye tankou timoun, gen lòt ki sezi, yon mo p at ka sòt nan bouch yo. Nouvèl la frape fò paske li rive tou pre lè emisyon an. Moun p ap ka tande vwa Liliane ankò, vwa sa a ki te konn pote enfòmasyonepi ki te konn ba yo espwa ak kouraj nan la vi a. LILIANE PIERRE PAUL TE YON JOUNALIS NASYONALIS, POPILÈ, ANGAJE Liliane Pierre Paul, te yon fanm vanyan. Anpil moun rekonèt sa. Li pase twaka 70 lane lavi l dèyè yon mikro. Listwa aprann nou li te yon jounalis militan ki pat janmen pè di laverite nan emisyon l yo. Liliane, te yon jounalis pwogresis, li te toujou ap mande Leta respekte dwa la pawòl, dwa laprèss, dwa toutsitwayen kèlkelanswa kote yo kanpe nan sosyete a. Liliane te konn pran pati pou fanm k ap sibi diskriminasyon ak vyolans. Liliane te jwe yon gwo wòl tou nan : « L’Association Nationale des Medias Haitiens (ANMH) ». Liliane pa t konn chita sèlman dèyè mikro, li te konn nan lari tou ak tout moun k ap mande chanjman total kapital, moun k ap reklame demokrasi nan tout peyi a. LILIANE, DÈYÈ MIKRO A, T AP CHACHE SOVE PEYI A, AK TOUT VANSE NOU TE FÈ SOU CHIMEN DEMOKRASI. Liliane Pierre Paul te wè jou nan Ti Gwav. Byenbonè li antre nan Pòtoprens pou vin etidye. Li pat pran tan pou chwazi pwofesyon jounalis la, li te renmen anpil. Sou Jean Claude Duvalier, li menm ak Konpè Filo, nan lang Kreyòl la, te konn travay ansanm nan “Radio Haiti Inter”, pou koze san griyendan ak ti machann yo, moun k ap pouse bouwèt, ak moun k ap ravitaye pou yo ka jwenn yon plat manje chak jou. Ekip radyo a, sou direksyon Jean Dominique, pa t manje anyen k frèt. Yo chache bay moun k ap soufri yo lapawòl. Diktati a te voye pye. Militè-makout yo te mache kraze “Radio Haiti Inter”, fouke jounalis yo, trennen yo nan Casernes Dessalines, kote yo maltrete, derespekte Michėle Montas ak Liliane. Yo kenbe kèk jounalis ak militan ki tap batay pou chanjman nan prizon. Yo egzile lòt, pimpe yo aletranje. Nan woulib sa a, Liliane oswa “Lili” te ateri nan Venezuela. Apre sa, li janbe nan Canada. LILIANE TE BRAV ANPIL. LI KITE YON KOKENN ERITAJ POU NOU TOUT, SITOU JENN JOUNALIS AYISYEN YO. Apre 1986, Liliane pat ezite retounen ak lòt militan ann Ayiti. Li mete ansanm ak kèlke kanmarad jounalis tankou Marvel Dandin ak Sony Bastien, pou kreye “Radio Quisqueya” kote li remonte antenn li pou kontinye kominike ak pèp la, bal bonjan konsèy pou l pa pran “mantèg pou bè” nan men dirijan mal pou wont yo. Fòs neyo-divalyeris yo kontinye pèsekite l. Yon lè, yo te met dife nan Radio Kiskeya pou yo te ka mete baboukèt sou bouch Liliane ak lòt jounalis yo. Sa pa mache, paske pèp la, ak anpil lòt moun te kouri leve kanpe pou ede l reprann mayèt la. Gen grenn depaman ki te konn fè zen sou do Liliane nan lòt radyo. Genyen tou, menm yon prezidan mizisyen ki te konn voye move chante pou denigre l. Tou sa pat kraponnen l. Li kontinye fè travay kritik jounalis li ak onètete, dèyè mikro a. Pou fini, n ap di gen plis istwa toujou nou te ka rakonte sou lavi kokenn fanm vanyan sa a. Sepandan, sa nou dwe chonje sèke Liliane Pierre Paul te yon Jounalis ki te trè devwe, entèg, konsekan, pèseveran nan travay li. Se pa san rezon gen òganizasyon ki te kouri onore l, bal pri tankou: “ INTERNATIONAL WOMEN’S MEDIA FOUNDATION” ki bal pri “COURAGE IN JOURNALISM AWARD” nan lane1990, ak “ SOS LIBERTÉ “ kit e bali pri “ROC CADET” nan lane 2014 pou salye enpòtans ak valè travay li t ap fè kòm jounalis ayisyen. Konsa, n ap mete ansanm twa òganizasyon nan Dyaspora a poun prezante senpati nou, kondoleyans nou, bay tout kòd fanmi Liliane. N ap voye kondoleyans nou tou bay tout jounalis Radyo Kiskeya, anpatikilye konpayèl li Marvel Dandin, ak tout jounalis nan peyi a. N ap di yo kontinye kenbe djanm. Travay Liliane, reyalizasyon li, ap rete kroke nan memwa nou. Nou espere tout jenn jounalis k ap grandi va swiv chimen li trase pandan tout vi li pou defann dwa tout sitwayen: libète lapawòl ak jistis ann Ayiti. 1) INISYATIV SITWAYEN NAN NOU YÒK POU SOUTNI AKÒ MONTANA. Daniel Henrys Daniel Huttinot Julien Jumelle Lionel Legros Michèle Montas 2) KOMITE SOLIDARITE AK REZISTANS PÈP AYISYEN NAN MIYAMI Max Pierre Antoine Lodz Deetjen Hudes Desrameaux Abel Simon Zėphir 3) KOWALISYON AYISYEN NAN KANADA KONT DIKTATI NAN PEYI AYITI Jean-Claude Icart Chantal Ismé Richard Mathelier Dominique Mathon Walter Osna Alain Saint-Victor Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "LILIANE PIERRE PAUL DI NOU OREVWA SAN ZATANN Liliane Pierre Paul pran chimen Ginen, Lendi 31 Jiyè 2023, apre yon kriz kadyak. Li marande ak nouvèl jis nan dènye souf li. Paran li di : sa pase pandan li ta p prepare l pou l al nan Radyo Kiskeya kote li gen yonn nan emisyon", "domain": "rezonodwes.com", "date": "2025-11-07 19:24:42", "url": "https://rezonodwes.com/?p=317099", "image_url": null}
{"title": "Fritz Jean denonse efondreman tout enstitisyon peyi a pandan 4 dènye lane sa yo - Rezo Nòdwès", "text": "Prezidan eli Akò Montana a deplore efondreman peyi a pandan 4 dènye ane yo Diskou Prezidan Eli Akò Montana sou kriz la Jodi 26 juillet2023 Chapo ba pou Frèn ak Sen toupatou sou latè Jodi a 26 juillet 2023 sa fè nou 4 lane san pran souf kote nap viv efondreman total kapital tout enstitisyon anndan peyi a ki lage popilasyon an nan yon dezespwa san parèy. Moun ap kouri toupatou Anba kout bal jenn gason Ak jenn fanm elit politik ak ekonomik peyi a te mete zam nan men yo pou yo te defan teritwa yo pou eleksyon fo mamit e kontwole èspas pou monopòl vann ak achte sou ti mache rabougri 20 milya dola AYITI ye jodia. Jan nou toujou dil vyolans ekonomik, sosyal e politik sa a ki mare sosis li ak move gouvènans mennen nou tèt dwat nan yon Kawo total. Apa Yonne ou 2 kote nan peyi a Endistri touristik la atè plat, Dyaspora pa ka vini lakay, Enflasyon ak chomaj ap taye banda.  Resèt ladwan ak lajan gaz ap vide nan kès leta se atò popilasyon an nan mizè? sak pase ak lajan sa yo? Misyon prensipal leta se bay sèvis. Latibonit ki se dezyèm pi gwo rejyon nan peyi anba kontwòl total nèg ak zam. Aktivite nèg ak zam nan komin Tirivyè ak Lestè rive paralize depatman an.   Depatman Nodwès ak Nò pa ka travèse Latibonit. Yon moun kap sòti Tirivyè pou vini Pòtoprens jodi a bezwen 5,000 goud pou transpò moto ak machin . Yon moun kap soti Akayè /Senmak pou vini Pòtoprens oblije pase Gonayiv- Senmichèl -St Rafayèl-piyon- Hinche -Mibalè pou ateri pòtoprens pou 4,500 Goud Moun Akayè ki te bezwen 30-45 minit pou vini pòtoprens bezwen tout yon jounen  sou wout ak tout ris lanmò ou byen kidnapping. Frèn ak sèn yo malgre tout peripesi ak kalamite sa yo, olye sila yo ki kreye kawo jeneralize sa konprann nesesite pou peyi a ta jwenn bonjan konsansis pou akouche yon bon tranzisyon pou tout moun,  yo prefere ap fè tan pase pandan peyi ap finn depafini pou règ jwèt yo pa janm chanje. Nap di sila yo ki trennen Tè Ayiti ak pèp Ayisyen nan kalfou lawont sa ki vle fè nou pase pou pèp kanibal la, systèm ekonomi vyolans la rive nan bout li, nou pap ka kenbel anvi ankò. Fòk tout moun konpran sa Nap di sila yo ki poko vle konprann, Peyi a rive nan laj limyè, tout pawòl pale, tout moun konprann, tout bagay klè. Pa gen okenn  akò patwon, ti zanmi, ti klan,  ti fanmi  ak ti paskout ki ka retire nou nan katchouboumbe sa a. Ak lagè kap fèt sou latè, sanksyon ke yo enpoze sou yon seri de operatè ki derefize konpran ke règ jwèt yo dwe chanje, Nou alavèy gwo boulvèsman nan relasyon gwoup sosyal yo andan peyi a. Jenerasyon kap monte la ka ap asiste a yon redefinisyon de koman pou moun fè biznis andan peyi a e sitou yo ka temwen yon rekonpozisyon de moun ki ap kreye richès andan peyi a. Nou paka rete chita ap goumen antre nou san nou tout, moun nan sèktè politik, moun nan sèktè ekonomik, moun nan sosyete sivil, san nou pa bay dirèksyon kote nou vle ale ak boulvèsman sa yo. Sinon, yap fè l pou nou. Se pa vre nou ka kontinye ap fè jwèt koken. Menm jan, nou dwe chita pou nou di ki sa ki dwe fèt pou tout moun sa yo ki pedi ti biznis yo, kay yo, jaden yo. Se motè peyi a ki bloke la, fòk nou chita pou nou ka di sa ki dwe fèt ak tout moun sa yo ki pedi tout sa yo te genyen. Men, sa ka fèt sèlman si nou mete peyi a devan, nan fè konsesyon pou bonjan konsansis pou mete kanpe enstitisyon leta yo kap mete baz solid pou adrese pwoblèm gouvènans, sekirite, jistis, eleksyon demokratik enklizif, lib, onèt, transparan pou mennen nou nan chimen estabilite, devlopman ak lapè. Nap fè lot AYITI a ansanm Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Prezidan eli Akò Montana a deplore efondreman peyi a pandan 4 dènye ane yo Diskou Prezidan Eli Akò Montana sou kriz la Jodi 26 juillet2023 Chapo ba pou Frèn ak Sen toupatou sou latè Jodi a 26 juillet 2023 sa fè nou 4 lane san pran souf kote nap viv efondreman total kapital tout enstitisyon", "domain": "rezonodwes.com", "date": "2025-11-07 19:24:44", "url": "https://rezonodwes.com/?p=316325", "image_url": null}
{"title": "«Souvni kanmarad klas», yon espektak elèv 13 lise nan Pòtoprens òganize pou klotire ane lekòl la - Rezo Nòdwès", "text": "Lendi 17 jiyè 2023 ((rezonodwes.com))– « Nou sòt viv yon espektak ki gen nanm », minis Edikasyon nasyonal pa t jwen pi bon mo pou li te kalifye divès prestatasyon yon karantèn elèv segondè 4 te bay nan kad evènman kiltirèl sa yo te òganize pandan jounen vandredi 14 jiyè 2023 a, nan Otèl Marriott, nan Tijo. Selon minis Nesmy Manigat – ki te entèveni nan kloti aktivite sa a -, pandan espektak sa a, elèv yo montre talan yo genyen pou yo chante, deklame tèks, danse, fè piwèt sou sèn epi di sa yo panse an kreyòl, lang ki fè yo vibre, lang ki ba yo tout latitid pou di sa yo panse e nan fason atistik ki kapab kenbe yon piblik vivan e soulve anpil apresyasyon. Mwen kontan wè yon nouvo jenerasyon elèv ki pa wont pale kreyòl, ki fyè de lang yo, e ki metrize alafwa kreyòl ak franse», se sa minis la te rapousuiv pou di pandan li te felisite responsab tout komite elèv sa yo ki te chwazi nan fason sa pou klotire ane lekòl la. «Souvni kanmarad klas», se tit espektak sa a ki te gen kòm pi gwo moso yon komedi mizikal ki te kole youn ak lòt plizyè zèv kiltirèl soti nan Gouvènè Lawouze pou pran kèk moso nan lavi politik pase peyi a, nan istwa sosyal peyi a pou rive nan rèv ak espwa jenès la ap karese jodi a. « Jenès la pa p domi », se youn nan refren elèv-atis sa yo te lanse, sou yon rit rabòday e ki te mete tout asistans la sou de pyel. « Jenès la pa p dòmi », paske li pare pou defann e fè pwomosyon pou kilti peyi l ; « Jenès pa p dòmi », se te kri ki charye detèminasyon anviwon 500 elèv, fi tankou gason, ki soti nan 13 lise nan rejyon metwopolitèn Pòtoprens la : Lise Marie-Jeanne, lise Cent-Cinquantenaire, lise Alexandre Pétion, lise nasyonal Petyonvil, lise Toussaint Louverture, lise Anténor Firmin, lise Horatius Laventure, lise Daniel Fignolé, lise Jean-Marie Vincent, lise Henri Christophe, lise Fritz Pierre-Louis, lise nasyonal Lasalin ak lise Jean-Jacques Dessalines. Atis Erold Josué ki se an menm tan direktè Biwo nasyonal etnoloji te soutni prestasyon liseyen ak liseyèn sa yo lè li te entèprete yon moso mizik ki nan repetwa li ; men tou li te vle soutni jiskobou inisyativ sa a paske li te kontribiye anpil nan preparasyon espektak la. Minis Nesmy Manigat te salye avèk anpil koutwazi akonpayman ekip Biwo nasyonal etnoloji a, menm jan li te salye ekip Direksyon sante eskolè a, prensipalman pwofesè Jean Joseph, ki te bay tout akonpayman ki nesesè depi nan jenèz pwojè a pou rive nan reyalizasyon l. Se direktè depatmantal Edikasyon lwès la ki te louvri evènman kiltirèl sa a. Etienne Louisseul France te raple kòman yon aktivite parèy bay jenn yo posibilite pou yo develope talan atistik yo pandan y ap valorize kilti peyi a. Jean-Louis Dacly, prezidan komite santral lise Anténor Firmin, se prensipal inisyatè aktivite sa a. Se li menm nan tèt kole avèk kèk kanmarad ki te estime li enpòtan pou elèv segonde 4 lise sa yo te mete ansanm talan yo nan kad yon aktivite ki mete ann avan kreyativite e ki chita sou konvivyalite, pou klotire ane lekòl la. Tèm aktivite sa a se : « Fòme m ak kilti m, se fòme m pou peyi m. Mwen se elèv, mwen angaje m. E ou menm ? » Pou Jean Louis Dacly, si fòmasyon kiltirèl elèv yo fèt, y ap pi byen konekte ak peyi a ; y ap apresye pi byen tout kalite richès peyi a genyen e y ap pi byen pare pou chèche rezoud pwoblèm sosyete a, paske daprè li yon jenès ki byen fòme pare pou vini gadyen patrimwàn nasyonal la. Nan kòmansman evènman sa a te gen yon kozri tou kout kote Yolène Jean-Baptiste, manm kabinè minis Nesmy Manigat ; Jean Joseph, kòdonatè atistik, kiltirèl ak espòtif nan Direksyon Sante eskolè – ki sou wout pou tounen Direksyon santa k byennèt eskolè -, ak Miguel Fleurijean, direktè Ansèyman segondè te eksplike jenn yo nesesite pou aprann konnen kilti peyi a nan tout aspè li e obligasyon pou fè pwomosyon pou kilti sa a. Kòdonatè Pòl ansèyman ak kalite a, Joseph Job Maurice ; direktè resous zimèn nan ministè a, Faubert Michel ; kòdonatris Pwogram nasyonal kantin eskòle yo, Djina-Guillet Delatour ; Irma Astier Maurice, kòdonatris ki atache nan Pòl administrasyon ak resous zimèn, ak plizyè lòt direktè lise te asiste ak dewoulman espektak sa a. MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 17 jiyè 2023 ((rezonodwes.com))-- « Nou sòt viv yon espektak ki gen nanm », minis Edikasyon nasyonal pa t jwen pi bon mo pou li te kalifye divès prestatasyon yon karantèn elèv segondè 4 te bay nan kad evènman kiltirèl sa yo te òganize pandan jounen vandredi 14 jiyè 2023 a, nan Otèl Marriott,", "domain": "rezonodwes.com", "date": "2025-11-07 19:24:46", "url": "https://rezonodwes.com/?p=315529", "image_url": null}
{"title": "Deklarasyon òganizasyon nan Lwès nan kad Inivèsite Popilè a - Rezo Nòdwès", "text": "Delma, Nou menm òganizasyon ak regwoupman òganizasyon ki siyen deklarasyon sa a, nou te reyini 7 ak 8 jiyè 2023 nan Dèlma nan yon atelye ki t ap reflechi sou patisipasyon mouvman sosyal ak popilè yo nan politik peyi a, sou gwo defi pèp ayisyen ap viv nan konjonkti jounen jodi a epi sou estrateji pou nou refè eskanp figi peyi a. Atelye refleksyon sa a te reyalize nan kad inisyativ ki pote non Inivèsite popilè ki fèt anba kòdinasyon Enstiti Kiltirèl Kal Levèk (ICKL), Enstiti Teknoloji ak Animasyon (ITECA), Pwogram pou yon Altènativ Jistis (PAJ), Platfòm Ayisyen k ap fè Pledwaye pou yon Devlopman Altènatif (PAPDA), Sosyete Animasyon ak Kominikasyon Sosyal (SAKS) ak Solidarite Fanm Ayisyèn (SOFA). Pandan 2 jounen travay sa yo, nou reflechi sou nesesite yon pi bon maryaj ant batay mouvman sosyal ak popilè yo ap mennen nan diferan domèn aktivite. Nou te analize rapò istorik òganizasyon sosyal ak politik pwogresis yo devlope ak leta epi reflechi sou nesesite pou fòs pwogresis yo defini estrateji tèt ansanm pou yo patisipe plis nan lavi politik peyi a pou kontribye nan konstwi yon leta ki ka garanti enfrastrikti ak sèvis ki pèmèt tout moun viv nan diyite. Nou ap atire atansyon pèp ayisyen an sou danje ki pandye sou peyi a akoz pwojè ekonomik yon seri enstitisyon finansye entènasyonal, gwo antrepriz entènasyonal ak yon seri leta dominan prepare pou aplike Ayiti. Se yon pwojè ki chita sou dappiyanp sou tè agrikòl peyi a pou konstwi zòn franch epi piye min ki anba tè a san okenn konsiderasyon pou anviwònman an ak lavi moun. Pou pèp ayisyen an bloke pwojè sa a, pou li tabli yon lòt pwojè selon bezwen peyi a apati kapasite peyi a, mouvman sosyal ak popilè yo dwe kreye kondisyon pou patisipe aktivman nan lavi politik peyi a. Pou sa, fòk pèp ayisyen an goumen pou chanje kalite eleksyon ki ap òganize nan peyi a. Fòk nou tabli yon gouvènman tranzisyon koupe fache ki lejitim epi ki enspire konfyans, fòk nou evalye epi redefini sistèm elektoral la, tabli sekirite nan peyi a. Mezi sa yo se kondisyon minimal pou nou anpeche peyi a kontinye plonje nan kriz ak banditis. Nan sans sa, nou pran angajman pou nou kontinye travay ansanm epi kontre lòt òganizasyon pwogresis pou konstwi yon gwo fòs ki genyen ase lejitimite pou bloke pwojè ekonomik danjere ki ap deplòtonnen nan peyi a epi kreye kondisyon politik pou nou konstwi yon pwojè altènatif. Pwojè altènatif sa a dwe chita sou dwa grandèt majè pèp ayisyen an nan desizyon politik li ap pran, nan deside kisa li ap pwodui pou li manje epi satisfè lòt bezwen fondamantal li, yon pwojè ki kadre ak dimansyon listwa peyi a, yon pwojè ki ka kore inisyativ ekonomi sosyal solidè mouvman sosyal popilè yo ap devlope nan kat kwen peyi a epi ki garanti aksè byen ak sèvis piblik pou tout moun. Viv yon peyi ki granmoun tèt li ! Aba okipasyon ak dominasyon etranje ! Viv bonjan inite nan kan pèp la ! Òganizasyon ki te patisipe nan atelye a: Sèk Gramsci Konbit Pou Yon Lojman Altènatif (KAYLA) Kolektif Jistis Min (KJM) Pati Rasin Kan Pèp La (RASIN) Sèk Janil Antèn Ouvriye MPNKP / Branch lwès Fòs Popilè Laplèn (FPL) Unnion Nationale des Normaliens /nes D’Haiti (UNNOH) Rezo Òganizasyon Bèlfontèn (ROB) Mouvement de Liberté, d’Egalité des Haïtiens pour la Fraternité (MOLEGHAF) Konbit Oganizasyon Politik, Sendikal ak Popilè (KONBIT) Pou konfimasyon : Ricardo Boucher / MOLEGHAF / 40859164 Péguy Noël /  UNNOH / 47394987 Fabiola Jose Josera / MPNKP / 44316046 Patrick Joseph /  Konbit Òganizasyon Politik Sendikal ak Popilè / 47473902 Nobert Bedouby / Sèk Janil / 44037118 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Delma, Nou menm òganizasyon ak regwoupman òganizasyon ki siyen deklarasyon sa a, nou te reyini 7 ak 8 jiyè 2023 nan Dèlma nan yon atelye ki t ap reflechi sou patisipasyon mouvman sosyal ak popilè yo nan politik peyi a, sou gwo defi pèp ayisyen ap viv nan konjonkti jounen jodi a epi sou estrateji", "domain": "rezonodwes.com", "date": "2025-11-07 19:24:47", "url": "https://rezonodwes.com/?p=315280", "image_url": null}
{"title": "Èske Minis Edikasyon nasyonal la, Nesmy Manigat, ta konfonn “kou kreyòl” ak “kou literati kreyòl”? - Rezo Nòdwès", "text": " Dimanch 9 jiyè 2023 a, minis edikasyon nasyonal peyi Ayiti, Nesmy Manigat, rete atansyon anpil moun ak mesaj sa a li pibliye sou paj Facebook li : “Se an #kreyòl enèji nou sanble! Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja fèt ak #Bic Tizon Dife #Maurice Sixto #Frank – Etienne… Se pa sèlman pawòl minis la, se pawòl mizisyen an tou. Zafèm montre Ayisyen vibre ansanm pi byen an kreyòl, epi rakonte yo pi byen an kreyòl. #Alaso ak yon lekòl miltilang : Kreyòl, Anglè, Espanyòl, Franse ». Toudabò, nou bat bravo pou konsyans lenguistik ak konsyans idantitè minis lan moutre li devlope lakay li lè li konprann lang kreyòl la dwe okipe yon plas fondamantal nan lekòl peyi Ayiti ki se pi gwo kominote kreyolofòn nan Karayib la. Mete sou sa, mizapa Ayiti pou kont pa l regwoupe plis pase 60 % popilasyon moun ki pale kreyòl nan Karayib la, li se sèl espas kreyolofòn ki genyen 100% popilasyon l ki pale kreyòl. Bon ! An n kite kantik pran priyè. Nan mesaj Minis Nesmy Manigat nou mansyone pi wo a, gen yon pati ladan l ki plis rete atansyon nou. Se kote li di: “Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja fèt ak #Bic Tizon Dife #Maurice Sixto #Frank – Etienne…”. Yon pawòl konsa mennen n tètdwat sou chemen yon rado kesyon: Èske minis edikasyon nasyonal ayisyen an ta konfonn “kou kreyòl” ak kou “literati kreyòl”? Kisa ki yon kou literati kreyòl pou Ministè edikasyon nasyonal peyi Ayiti ki devlope yonn nan literati kreyòl nou kapab di ki pi divèsifye sou plan estetik ak sou plan tematik (nan pwezi sitou)? Èske se vre gen yon kou literati kreyòl toutbonvre nan pwogram nouvo segondè an Ayiti ? Èske, nan plas egzamen literati kreyòl, se de egzamen kreyòl Minis lan te pale? Toupatou nan lemond, yon kou literati rete yon kou literati N ap raple nan menm mesaj la, Minis lan mande n « Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja fèt ak #Bic Tizon Dife #Maurice Sixto #Frank – Etienne… Wi, Minis, gen rezon pou moun sezi si yon tèks ki nan kategori oraliti (pwodiksyon oral) ta parèt nan yon egzamen ofisyèl literati sitou lè n konsidere literati reprezante pwodiksyon ekri yon sosyete. Wi, yon albòm mizik, an prensip, egziste sou fòm tèks dabò menm jan ak anpil lòt pwodiksyon oral ki gen yon dimansyon estetik. Men, malerezman, sa pa sifi pou kategori kreyasyon sa yo fè pati literati, menm si yo ta gen yon karaktè literè pèsonn pa ka konteste. Powèt Manno Ejèn devlope konsèp « Oraliterasyon » pou esplike “fenomèn transfòmasyon yon èv oral sibi lè li chanje an ekriti pou li tounen yon èv literè”. E se sa ki fè yon tèks atis BIC oubyen lodyansè Maurice Sixto ki figire nan egzamen literati kreyòl ta pa poze (twòp) pwoblèm. Deja, yon kantite nan tèks BIC chante yo disponib sou fòm liv sou tit « Le champ magnéBIC ». Fondation Maurice Sixto transkri plis pase yon dizèn lodyans Maurice Sixto epi pibliye yo sou tit « Léa Kokoye ak lòt lodyans » nan edisyon Kopivit – l’Action sociale. Nan tout peyi nan mond lan, literati rete literati. E yon kou literati rete yon kou literati. Ministè Edikasyon Nasyonal kapab inisye yon kou literati kreyòl nan lekòl Nan kad patisipasyon m nan « Little Haiti Book Festival 2023 » a, mwen te deja soulve kesyon nesesite pou Leta ayisyen, atravè Ministè edikasyon nasyonal ak fòmasyon pwofesyonèl, ta enstore yon Kou Literati Kreyòl nan nouvo segondè. Yon Kou Literati Kreyòl k ap pran an kont istwa literè lang lan, lavi ekriven yo, angajman yo pou lang lan ak nan lang lan. Travay istoryen literè Michel – Ange Hyppolite ak antolojis Christophe Philippe Charles yo kapab ede anpil nan kesyon sa. Nou panse anpil tèks nan literati lang kreyòl la gen kapasite nonsèlman pou bay ekolye ayisyen mil rezon pou l kwè nan lang li ki se yon eleman fondamantal nan idantite n kòm pèp, men tou ba li ase jèvrin pou ede l konsolide (e menm devlope) santiman nasyonalis ak patriyotis ki lakay li. Nan kad yon Kou Literati Kreyòl, nou wè yon dividal otè ki byen kanpe pou antre nan wonn nan: Oswald Durand, Félix Morisseau Leroy, Mercédès Foucard Guignard (Déita), Georges Castera, Jan Mapou, Michel-Ange Hyppolite, Frankétienne, Manno Ejèn, Dominique Batraville,  Bonel Auguste, Kiki Wainwight, Gary S. Daniel, pou n site sèlman non sa yo. Boutofen, Sosyete pa bati nan petekouri. Se bon jan refleksyon. Nou pa twouve li nòmal ditou pou Ministè edikasyon nasyonal ak fòmasyon pwofesyonèl kontante l nan jis mete kèk tèks literè kreyòl nan yon kou kreyòl epi prese fè konnen yo gen yon kou literati kreyòl. Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 9 jiyè 2023 a, minis edikasyon nasyonal peyi Ayiti, Nesmy Manigat, rete atansyon anpil moun ak mesaj sa a li pibliye sou paj Facebook li : “Se an #kreyòl enèji nou sanble! Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja", "domain": "rezonodwes.com", "date": "2025-11-07 19:24:48", "url": "https://rezonodwes.com/?p=315266", "image_url": null}
{"title": "AYITI KOUPE FACHE #16 - Rezo Nòdwès", "text": " KODEVI se yon pak endistriyèl ki tabli nan yon zòn franch ann Ayiti depi 2002. Li tou kole ak fwontyè Dominikani nan vil Wanament. Se yon ekip faktori dominiken “Gwoupo M” ki ap pwofite mendèv bonmache ouvriye ayisyen yo ak tarif preferansyèl lwa HOPE la. Ouvriye ayisyen yo touche anviwon mwatye salè ouvriye dominiken yo. Lwa HOPE la se yon lwa Etazini  ki mande pou pwodui fabrike ann Ayiti yo gen dwa rantre Ozetazini san yo pa peye taks ladwàn. Faktori KODEVI yo anplwaye anviwon 20 mil ouvriye ayisyen ki koud rad pou gwo magazen yo Ozetazini. Konpayi dominiken zòn franch sa yo pa peye okenn taks bay leta ayisyen an. Faktori soutretans yo ann Ayiti pwodui anviwon 1,36% nan rad ki ekspòte chak ane Ozetazini. Faktori soutretans yo se pi gwo sektè endistriyèl Ayiti. Se trèzyèm pi gwo pwodiktè rad pou Etazini. Jedi maten 15 jen 2023, sekirite KODEVI yo te arete Wiki Tousen, yon jèn ouvriye, nan antre travay KODEVI. Yo te arete li poutèt li te gen yon pantalon alamòd ak yon janm ki te gen yon fann ladann ak yon patch deyè li. Yo te arete l sou pretèks ouvriye yo pa gen dwa met pantalon chire. Sekirite yo malmennen jèn gason sa a, yo bastonnen li, epi yo kenbe l nan yon pòs sekirite. Yo vin blije lage l an fas pakèt lòt ouvriye yo ki t ap pwoteste arestasyon kanmarad yo. Se pat premye fwa sekirite KODEVI t ap malmennen ouvriye. Poutèt sa, ouvriye yo vin rasanble nan lè manje midi yo pou pwoteste kont abi yo konn jwenn nan men yon ekip ajan sekirite prive kagoule ak gwo zam ki ap maltrete yo tout tan. Men KODEVI te gen tan rele anpil ranfò ajan UDMO, Brigad Entèvansyon, Polifront (polis fwontalye). Yo vin rantre an konfwontasyon ak ouvriye yo. Sekirite yo vin lanse gaz akrimojèn pandan ouvriye ap lanse jouman. Sekirite yo tante arete youn nan ouvriye yo pandan lòt ouvriye yo menm ap reziste. Gen yon kout wòch ki pete vit youn nan machin sekirite yo. Se lè sa a sekirite yo kòmanse tire sou ouvriye yo ak bal gwo kalib. Gen 2 ouvriye ki tonbe mouri la mennm ak bal ki blayi tèt yo:  Datilus Brunèl ak Gèbi Milyen. Gen yo ti gason 14 zan, Keni Belval, nan katye ki kole ak KODEVI, ki mouri ak yon bal li pran dèyè tèt li. Gen you ouvriyez, Sami Desanm, ki pran yon bal nan janm li, doktè yo blije anpite janm li. Vin gen plis pase 30 lòt ouvriye ki viktim bal oubyen gaz. An fas tout masak sa yo, ouvriye yo vin manifeste ak plis fòs. Gen 2 pòs sekirite ki boule, ansanm ak yon traktè, epi plizyè motosiklèt. Kòm repons, KODEVI te vin fèmen pou yon semenn epi yo te deklare yo pat gen okenn responsabilite nan evenman sa yo. Yo te menn menase fèmen KODEVI nèt. Evantyèlman, yo vin peye frè antèman 2 ouvriye yo epi yo peye fanmi yo yon dedomajman. Gen medya ann Ayiti ki fè silans sou masak sa a. Gen dòt medya ki fè sa pase nan ridikil, kòm si se yon pantalon chire ki lakòz evenman sa yo. Nou menm nan Ayiti Koupe Fache nou denonse masak kriminèl sa a ak tout fòs nou. Se pa yon aksidan ni yon aza ki fè evenman yo dewoule konsa. Akoz lavichè a ak pri gaz la ki double, salè minimòm 685 goud pa jou a pèdi mwatye valè li nan espas yon lane. Se apèn yon ka yon salè vital. Ayiti chire pak an pak nan yon kriz ki sanble ap vin pi mal chak jou. Mas popilè oprime esplwate yo an fas vyolans gang yo ak yon leta entatad ki nan tete lang ak kriminèl. Kidnapin, vyòl, ekstòsyon, ak rate dlo, kouran, pwodui premye nesesite yo rann lavi mas popilè yo envivab. Kondisyon lavi sa vin bay yon sitiyasyon esplozif. Nou about! Se fas a kondisyon sa yo nou vin jwenn repons leta ak boujwa soutretans yo ki met ansanm pou redouble represyon sou ouvriye yo. Depi se manifestasyon, yo voye UDMO, BI ak Polifront ki se inite spesyalize lapolis pou kraze sa. Yo vag sou tout revandikasyon sendika yo prezante. Kondisyon travay yo tounen yon veritab esklavaj! Ni boujwa yo, ni leta PHTK a mete ak gang pou reprime ouvriye yo epi kenbe yo anba yon klima laterè. Sa fèt nan KODEVI Wanament. Sa fèt tou nan SONAPI, pak endistriyèl Pòtoprens. An sektanmm 2022, te gen yon ensidan ki te eklate akoz diskriminasyon KODEVI kont ouvriye ayisyen yo, kote yo te derefize sèvi ak anbilans KODEVI pou mennen ouvriye ayisyen lopital. Se nan yon ti moto 3 wou yo te wè transpòte ouvriye ayisyen yo, alòske se neglijans sekirite KODEVI yo ki te lakoz plizyè ouvriye te blese. Kòlè ak endiyasyon ouvriye yo vin esploze. Yo pete vit anbilans yo, yo sakaje yon magazen anndan KODEVI. Otorite KODEVI yo te vin rele lame dominikèn vin mete lòd anndan KODEVI. Se apre ensidan sa a, KODEVI vin wè nesesite ranfòse fòs sekirite yo. Yo vin kreye yon ekip ajan kagoule, ak gwo zam, ki gen pou misyon teworize ouvriye yo pou ti krik ti krak. Se konsa tansyon anndan KODEVI vin ogmante pandan KODEVI ap opere tankou yon prizon ki gen travo fòse ladann. Ki plas ajan kagoule ak gwo zam anndan yon espas travay? Ni lalwa Ayiti, ni konvansyon kolektif sendika yo siyen ak KODEVI entèdi sa. Malgre tout pwotestasyon sendika yo, malgre dènye evenman sa yo, administrasyon KODEVI a derefize retire ajan kagoule yo. Nan Ayiti Koupe Fache, nou voye kondoleyans nou bay tout fanmi kanmarad viktim yo, nou voye solidarite nou bay tout ouvriye yo ki kontinye ap goumen pou defann dwa yo. Nou denonse rejim laterè boujwa soutretans yo vle mete pou chèche kaponnen ouvriye yo. Nou apiye revandikayson sendika yo ki egzije pou yo retire tout ajan kagoule ame yo nan espas travay yo epi pou tout viktim yo jwenn jistis nan men leta ayisyen an ak reparasyon nan men KODEVI. Nou apiye revandikasyon sendika yo ki reklame yon salè vital, bonjan kondisyon travay ak respè dwa sendikal la. Nou denonse leta kwoupyon ayisyen an ki nan tete lang ak gang ak gwo boujwa yo epi ki pa janm entèvni pou fè respekte dwa ouvriye ak travayè ayisyen yo. Viv lit otonòm Mas Popilè yo! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KODEVI se yon pak endistriyèl ki tabli nan yon zòn franch ann Ayiti depi 2002. Li tou kole ak fwontyè Dominikani nan vil Wanament. Se yon ekip faktori dominiken “Gwoupo M” ki ap pwofite mendèv bonmache ouvriye ayisyen yo ak tarif preferansyèl lwa HOPE la. Ouvriye ayisyen yo touche anviwon mwatye salè ouvriye dominiken yo.", "domain": "rezonodwes.com", "date": "2025-11-07 19:24:50", "url": "https://rezonodwes.com/?p=315233", "image_url": null}
{"title": "Edisyon Freda di li pa ka kenbe ankò - Rezo Nòdwès", "text": "Jedi 6 jiyè 2023 ((rezonodwes.com))– Edisyon Freda fè pati ra estrikti editoryal nan istwa literati an Ayiti ki chwazi pibliye liv kreyòl sèlman. Yon chwa difisil nan yon peyi difisil kote nou pa ka di pwodiksyon nan lang nasyonal la jwenn atansyon li merite ni nan men Leta ni bò kote sektè prive. Jounen Jodi a, Edisyon Freda, atravè PDG li Roniro Jean Baptiste, pouse yon kout rèl pou di yo pap kapab kenbe ankò si bagay yo rete konsa. Rankont sila a nou fè ak Roniro ofri egalman okazyon pou n manyen lòt koze ki lye ak vizyon Edisyon an, lang ak litetrati kreyòl… Rezo Nòdwès (RN) Poukisa yon edisyon ki pibliye liv sèlman an kreyòl nan yon peyi yo rekonèt ofisyèlman kòm bileng? Roniro Jean-Baptiste (RJB): Nou ta kapab mande tou poukisa (te) gen Edisyon ki chwazi pa pibliye liv kreyòl tou nan yon peyi yo rekonèt ofisyèlman ki genyen de (2) lang. Pibliye liv kreyòl sèlman se yon chwa difisil. E nou konsyan. Men, gen desizyon difisil, se kreyolofòn menm kid we pran yo pou lang kreyòl. Gen desizyon difisil se Ayisyen menm ki dwe pran yo pou Ayiti. Pèsonn p ap pran yo pou nou.  Ide kreye Edisyon Freda kòmanse nan lane 2014 aprè yon rezidans ekriti centre PEN Haïti te ògainize nan Pòtoprens kote m te yonn nan patisipan yo. Nou rive bay lide a fòm toutbonvre an desanm 2016, nan vil Gonayiv. Literati kreyòl la pran yon lòt vitès jodi a. Entansyon nou se ranfòse travay estrikti ki deja la k ap akonpanye devlòpman literè lang kreyòl la. Se kreye plis espas pou powèt, ekriven ak tout moun k ap ekri nan lang kreyòl la pibliye travay yo. RN: Depi kèk tan, nou remake plizyè SOS Edisyon Freda kote li avwe san jennman li pa ka kenbe ankò. Pale plis de sitiyasyon an. RJB: Nan Edisyon Freda, nou rive nan yon faz kote nou konprann toutbonvre nou pa ka nan benyen kache lonbrit. Depi 2021, se fòse n ap fòse kontinye egziste. N ap fè fas ak yon kriz ekonomik san presedan ki afekte tout sèvis nou yo. Nou pa rive jere pèsonèl nou yo. Kriz global k ap sakaje peyi a depi plizyè ane vin mete apse sou klou. Leta ayisyen te deja pa t bay Edisyon Freda regle anyen pou li. Ti sipò finansye kèk edisyon konn jwenn pafwa (sou fòm acha liv anpil fwa) nan men Leta pa rive sou nou, pa rive an pwovens. Tout bagay konsantre nan Repiblik Pòtoprens tankou vil pwovens yo pa t gen yon vi kiltirèl. Nou pa ka pa manyen pouvwa dacha pipilasyon an ki desann tou. Nan plas yon liv ki koute 500 goud, se nòmal pou moun nan jere kesyon ki pi ijan. Kesyon egzistansyèl yo : manje, bwè, elatriye. Kòm yonn nan ra enstitisyon nan peyi a ki chwazi konsakre aksyon l pou pwomosyon pwodiksyon literè ak syantifik nan lang kreyòl, nou pa ka di nou janm jwenn yon responsab Leta rele n pou mande n sa n pot pou vann, kòman n fè toujou kenbe, kòman n fè pou n egziste. Kòmand pou achte liv nan Edisyon an  vrèman bese parapò ak anvan 2021. RN: An nou pale sou katalòg Edisyon Freda RJB: Nan Edisyon Freda, nou genyen dives koleksyon k ap anrichi katalòg nou chak jou pi plis, tankou: Koleksyon Pawòl zòt, nou konsaktre pou pibliye liv otè ki pa Ayisyen e se Matinikè Yves Marie Seraline ki responsab li; Koleksyon Vilokan, ki la pou pibliye liv ki chita sou vodou. Nan katalòg nou, nou konte plizyè dizèn tit ak otè Ayisyen tankou otè etranje. Pami yo, nou jwenn: Hilario Batista Félix, Jean Euphèle Milcé, André Fouad, Jean Baptiste Anivince, Evelyne Trouillot, Pierre Jonas Romain, Régnald Riché, Pierre Michel Chéry, akademisyen Guy Gérald Ménard… RN: Dènye mo: RJB: N ap remèsye Rezo Nòdwès pou espas li ban nou. Se yon bon bagay.  Moman pou n envite enstitisyon leta kou prive, pèsonalite… pote kole nan fè kòmand nan Edisyon Freda pou ede n kontinye egziste. Moun ki prepare kesyonè a : Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 6 jiyè 2023 ((rezonodwes.com))-- Edisyon Freda fè pati ra estrikti editoryal nan istwa literati an Ayiti ki chwazi pibliye liv kreyòl sèlman. Yon chwa difisil nan yon peyi difisil kote nou pa ka di pwodiksyon nan lang nasyonal la jwenn atansyon li merite ni nan men Leta ni bò kote sektè prive. Jounen Jodi", "domain": "rezonodwes.com", "date": "2025-11-07 19:24:51", "url": "https://rezonodwes.com/?p=314848", "image_url": null}
{"title": "Jounen refleksyon sou kriz nan Inivèsite Leta Ayisyen : plizyè òganizasyon pran desizyon pou aji ! - Rezo Nòdwès", "text": "Pòtoprens, 5 jiyè 2023 ((rezonodwes.com))– Pozisyon piblik ansanm òganizasyon ki te patisipe nan jounen refleksyon sou kriz k ap brase bil sosyete a ak Inivèsite Leta a, nan jounen dimanch 02 jiyè 2023 a Jou ki te dimanch 02 jiyè 2023 a, nou menm, òganizasyon etidyan, òganizasyon popilè, òganizasyon sendikal ak politik, te patisipe nan yon jounen refleksyon ki te fèt nan Fakilte Syanzimèn, sou inisyativ Sèk Janil Lwijis, konsènan kriz anndan Inivèsite Leta a ak kriz sosyo politik peyi a ap konnen depi kèk tan. Jounen refleksyon sa a te fèt nan objektif pou nou te eseye konprann sitiyasyon yo, analize yo epi reflechi sou ki fòm kontribisyon nou ka pote nan jefò ki dwe fèt pou nou jwenn yon altènativ fas ak kriz divès dimansyon sa a. Nou te rive brase lide sou yon seri pwoblèm ki genyen nan inivèsite a ak nan peyi a. Mete sou sa, nou te defini kèk eleman pèspektiv konsènan divès fòm mobilizasyon ki dwe tanmen nan peyi a pou nou fòse yon seri chanjman fèt. Konsènan Inivèsite Leta a, jounen refleksyon sa a te pèmèt nou konprann nan nivo rektora a tankou nan anpil fakilte (Lekòl nòmal siperyè, Fakilte syanzimèn, Enstiti etid ak rechèch sou Lafrik ak Ayiti, Fakilte etnoloji…) se prèske menm pwoblèm yo k ap poze. Pami pwoblèm sa yo nou ka site : koripsyon ak sispisyon koripsyon, mezi otoritè, vyolasyon yon seri dispozisyon ak adopsyon yon seri lòt san konsètasyon ak diferan aktè yo, zafè moun pa, pèsekisyon, dirijan defakto ki pa genyen okenn lejitimite, elt. Pou sa ki konsène reyalite sosyo politik peyi a, nou konprann nou nan yon sitiyasyon konfizyon marande ak vyolans, kote fòs enperyalis dominan yo nan konplisite ak yon seri alye lokal kreye yon kawo nan lide pou yo kontinye egzèse dominasyon yo kont enterè popilasyon an, sitou mas popilè yo. Pwojè dominasyon sa rive eksprime menm nan yon seri inisyativ ki te parèt pote lide ki te nan enterè peyi a, kote nou remake inisyativ sa yo 2 detounen sou wout yo sou enfliyans kèk aktè entènasyonal. Nou rive konstate tou jouk jounen jodi a, òganizasyon ak aktè pwogresis yo pako ka rive mete yo ansanm pou yo konstui yon fòs nesesè pou yo mete anplas yon modèl Leta popilè nan peyi a. Kòm konsekans, pwojè enperyalis la ap vale teren nan espas sosyal ayisyen an nan prèske tout nivo. Yon seri òganizasyon, aktè ak enstitisyon, tankou Inivèsite Leta a, ap travay san kanpe pou pwojè sa a kontinye fè wout li epi ranfòse tèt li nan peyi a. Nan sans sa a, nou menm òganizasyon pwogresis nan peyi a, renouvle angajman pou nou kontinye batay, sitou batay ansanm, sou divès fòm pou nou kontrekare pwojè enperyalis la nan tout nivo nan peyi a. Kòm kriz san parèy ki tabli nan sosyete a pa depaman ak sa k ap pran fòm nan divès espas (nan Inivèsite Leta a, nan enstitisyon piblik/prive yo, nan òganizasyon yo…), nan inisyativ nou yo, n ap makònen sitiyasyon malouk chak espas sa yo ak kriz global peyi a nan objektif pou nou batay jouk nou jwenn chanjman radikal nou bezwen an. Nou rete kwè nan kalfou Ayiti ye jounen jodi a, aksyon ak kreyativite tout òganizasyon ak aktè pwogresis yo nesesè pou nou sòti nan kriz planifye sa ki enstale nan peyi a. Nou konsyan sou responsablite nou, n ap aji nan sans responsablite nou. Viv inite nan mitan fòs pwogresis yo ! Viv yon Leta popilè ! Viv libète ak byennèt pou malere/malerèz yo ! Viv dwa grandèt peyi a ! Sèk Janil Lwijis, Bedouby NOBERT Sèk Gramsci, Kervens CHERY Kay La, Hudtchy DÉMÉUS Sèk Makandal, Pipo BRUTUS Pati Rasin Kan Pèp La, Patrick JOSEPH, Sèk Grégory Saint-Hilaire, Cilien LUXENAT, Konbit òganizasyon politik, sendikal ak popilè, Guy NUMA ACSOL, Youdeline MARCELIN Pou otantifikasyon Sèk Janil Lwijis : Bedouby NOBERT, 4403 7118 Sèk Grégory Saint-Hilaire : Cilien LUXENAT, 4601 779 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, 5 jiyè 2023 ((rezonodwes.com))-- Pozisyon piblik ansanm òganizasyon ki te patisipe nan jounen refleksyon sou kriz k ap brase bil sosyete a ak Inivèsite Leta a, nan jounen dimanch 02 jiyè 2023 a Jou ki te dimanch 02 jiyè 2023 a, nou menm, òganizasyon etidyan, òganizasyon popilè, òganizasyon sendikal ak politik, te patisipe nan", "domain": "rezonodwes.com", "date": "2025-11-07 19:24:53", "url": "https://rezonodwes.com/?p=314806", "image_url": null}
{"title": "Panama Papers : Rezo Nòdwès denonse gwo entimidasyon ansyen direktè CFI rejim Tet Kale #1 an, Georges Andy René, ap fè sou ekip li - Rezo Nòdwès", "text": "Jounal an liy Rezo Nòdwès ap denonse devan tout Ayisyen ak tout pèp sou planèt la, gwo entimidasyon ansyen direktè CFI (Sant Fasilitasyon Envestisman) sou rejim Martelly-Lamothe, avoka Georges Andy René, ap fè sou ekip jounal la apre ekip la te pibliye yon atik sou jijman kèk avoka ki te enplike nan dosye Panama Papers la. Nan atik la, redaktè a ki te itilize fidèlman enfòmasyon ke jounal tankou Miami Herald ak Le Nouvelliste te pibliye, te fè yon rapèl sou non gwo chabrak ayisyen ki te site nan eskandal mondyal sa. Se konsa Mesye Georges Andy René estomake, li di Rezo Nòdwès ap reveye chat k ap dòmi e li di nou pa gen dwa pibliye foto li. Poutan, tout moun konnen li se yon pèsonaj piblik ki t ap jere epi touche kòb nou, lajan tout Ayisyen. Mesye René, paske li rich, li se avoka, paske li fè pati de gwo lelit, gwo fonksyonè nan peyi a, panse ti nèg nwè, tèt grenn ki soti andeyò, pa gen dwa bay enfòmasyon sou li, menmsi enfòmasyon sa yo soti deja nan gwo jounal tankou Miami Herald ak Le Nouvelliste. Kisa bagay la ye menm? Nan plizyè gwo jounal nasyonal ak entènasyonal, non Me Georges Andy René site kòm moun ki patisipe nan mete sou pye tip antrepriz espesyal ki sèvi pou kache lajan pou DGI pa ka jwenn enpo sou li. Se nan kad yon akò kote Ayiti te pral achte gaz nan men Trinidad tout bagay sa yo te fèt. Ni ansyen premye minis Lamothe, ni ansyen minis Laleau te rale kò yo nan dosye a. Yo te di nan laprès ke se direktè René ki dwe bay eksplikasyon sou dosye a. Apre premye kontak Me Georges Andy René te pran ak ekip la, nou te ba li opòtinite pou li te pibliye yon nòt kote li ta ka bay pawòl pa li. Se sa yo rele dwa repons nan jagon laprès Li te mande pou nou te mete li pito nan menm atik la. Kòm etik jounalistik la pèmèt sa, se konsa nou te rale atik la soti, modifye li pou antre mizopwen li. https://rezonodwes.com/?p=314512 Nou konstate Me Georges Andy René kontinye ap fè entimidasyon sou Rezo Nòdwès, kote li deklare atik la gaye tout kote. Tout moun ap rele li. Sa ba li pwoblèm, e se difamasyon nou fè sou li. Malgre li pa ka demontre nan bon timanmit ki kote e ki jan difamasyon sa fèt. Nan mond n ap viv la, libète lapawòl, se yon dwa, e libète laprès dwe respekte, depi jounalis la gen bon sous pou enfòmasyon li yo. Se sa k fè nou te bay tout lyen jounal ak sit kote nou te jwenn enfòmasyon yo. Malgre se te senpman yon ti rapèl de koze ki te pale depi plizyè lane. Men sanble, Me René vle pase dwa nasyonal ak entènasyonal yo anba pye. Kòm nou konnen dirijan ayisyen yo, sitou moun nan rejim Tet Kale a, yo pa pè sèvi ak tout move mwayen lè yo pa ka kowonp moun, nou di pèp Ayisyen an, tout zanmi Rezo Nòdwès, tout òganizasyon Dwazimen ak tout moun alawonnbadè ke lavi tout ekip la, tout kote yo ye, sou reskonsabilite Me Georges Andy René. Rezo Nòdwès ======================================================= Le journal en ligne Rezo Nòdwès dénonce devant tous les Haïtiens et tous les peuples du monde de fortes intimidations exercées par l’ancien directeur de la CFI (Facilitation des Investissements) du régime Martelly-Lamothe, l’avocat Georges Andy René, sur l’équipe du journal après la publication d’un article concernant le jugement de certains avocats impliqués dans l’affaire des Panama Papers. Dans cet article, le rédacteur, se basant fidèlement sur les informations antérieures publiées par des journaux tels que le Miami Herald et Le Nouvelliste, a fait un rappel des noms des personnalités haïtiennes impliquées dans ce scandale mondial. Ainsi, Monsieur Georges Andy René s’indigne et déclare que Rezo Nòdwès réveille un chat qui dort, en nous intimant l’ordre de ne pas publier sa photo, puisqu’il ne nous a pas donné l’autorisation de le faire. Pourtant, tout le monde sait qu’il est une personnalité publique qui a géré des fonds publics et a été payé avec les recettes de contribuables, donc l’argent de tous les Haïtiens. Monsieur René, en raison de son opulence, de son statut d’homme de loi et de son appartenance à l’oligarchie et au cercle des hauts fonctionnaires du pays, s’est mis en tête que des citoyens lambda, n’appartenant pas à l’élite ou à des institutions étrangères puissantes, n’ont pas le droit de rapporter des informations le concernant, même si ces informations ont déjà été publiées dans le passé dans des grands journaux tels que le Miami Herald et Le Nouvelliste. Qu’est-ce donc que cette affaire ? Dans plusieurs grands journaux nationaux et internationaux, Me Georges Andy René est en effet mentionné comme avoir participé à la création d’entreprise spéciale « offshore » devant servir à cacher de l’argent afin que l’Administration fiscale ne puisse pas le retracer. Cela a été fait dans le cadre d’un accord à travers lequel Haïti devait acheter du pétrole de Trinidad, entre autres. L’ancien Premier ministre Lamothe et l’ancien ministre Laleau ont nié leur implication dans cette affaire. Ils ont déclaré dans la presse que au directeur René de fournir des explications sur cette affaire. Après un premier contact de Me Georges Andy René avec notre équipe, nous lui avons donné l’opportunité de publier une note où il pourrait s’exprimer et faire valoir son point de vue. C’est ce qu’on appelle le droit de réponse dans le jargon de la presse. Il a demandé de modifier l’article et d’y inclure ses déclarations. Conformément à l’éthique journalistique, nous avons modifié l’article, pour inclure ses commentaires avant de le remettre en ligne. https://rezonodwes.com/?p=314512 Nous constatons que Me Georges Andy René continue d’intimider Rezo Nòdwès. Ildéclare que l’article se répand partout, qu’il reçoit beaucoup d’appels à ce sujet et que cela  lui pose un problème. Ainsi, il nous accuse de diffamation à son encontre. Pourtant, il se trouve dans l’impossibilité de démontrer clairement où et comment cette diffamation a été commise et dans quelle partie du texte on pourrait retrouver les faussetés qu’il dénonce. Dans le monde où nous vivons, la liberté d’expression est un droit, et la liberté de la presse doit être respectée, lorsque les journalistes ont de bonnes sources d’information. C’est pourquoi nous avons fourni tous les liens vers les journaux et les sites où nous avons puisé ces informations. Bien que ce ne soit qu’un rappel de faits publiés depuis plusieurs années. Mais il semble que Me René souhaite bafouer les droits nationaux et internationaux. Comme nous le savons, les dirigeants haïtiens, en particulier ceux du régime Tet Kale, n’hésitent pas à utiliser tous les moyens possibles lorsqu’ils ne peuvent pas parvenir à corrompre un honnête citoyen. Nous disons au peuple haïtien, à tous les amis de Rezo Nòdwès, à toutes les organisations de défense des droits de l’homme et à tous les observateurs que la vie des membres de notre équipe, où qu’ils résident, se trouve sous la responsabilité de Me Georges Andy René. Rezo Nòdwès Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jounal an liy Rezo Nòdwès ap denonse devan tout Ayisyen ak tout pèp sou planèt la, gwo entimidasyon ansyen direktè CFI (Sant Fasilitasyon Envestisman) sou rejim Martelly-Lamothe, avoka Georges Andy René, ap fè sou ekip jounal la apre ekip la te pibliye yon atik sou jijman kèk avoka ki te enplike nan dosye Panama Papers", "domain": "rezonodwes.com", "date": "2025-11-07 19:24:54", "url": "https://rezonodwes.com/?p=314758", "image_url": null}
{"title": "FRAKKA di kriz alimantè a paka rezoud nan pote kèk sak manje pèpè nan peyi a - Rezo Nòdwès", "text": "FÒS REFLEKSYON AK AKSYON SOU KOZE KAY AK ALIMANTASYON (FRAKKA) Nòt sou kriz alimantè k ap brase bil peyi a Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil tèt chaje, kriz alimantè k ap brase bil peyi a. Nan rapò Kòdinasyon Nasyonal Sekirite Alimantè (CNSA an franse) mete deyò nan koumansman ane 2023 a, li anonse gen 4,9 milyon moun ki nan gwo pwoblèm pou yo manje. Sa vle di, preske mwatye popilasyon an nan ensekirite alimantè, yo paka manje. Se nan kontèks sa a, Nasyonzini anonse nan mwa jen an, l ap chache lajan bò kote bayè entènasyonal yo pou ede Ayiti. Fòs Refleksyon ak Aksyon sou Koze Kay ak Alimantasyon (FRAKKA) ap fè tout moun konnen, sitiyasyon gravman grav n ap viv jounen jodi a nan zafè lamanjay : Nan sans sa a, FRAKKA kwè kriz alimantè a paka rezoud nan pote kèk sak manje pèpè nan peyi a. Toutan peyi a nan sitiyasyon depandans li ye a nan nivo ekonomik ak politik, kriz la pap rezoud. Kriz manje a marande ak kriz global la. Pou kriz alimantè a rezoud : Nan sans sa a, yon leta responsab ak tout aktè entènasyonal ki vle ede Ayiti tout bon, ta dwe sitou ede Ayiti soti nan sitiyasyon depandans li ye a. Remèd chwal FMI ak Bank Mondyal yo, se plis grangou, mizè ak ensekirite y ap pote nan peyi a. Pou FRAKKA Tina Daniel / 37764763             Philippe François / 48275885 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "FÒS REFLEKSYON AK AKSYON SOU KOZE KAY AK ALIMANTASYON (FRAKKA) Nòt sou kriz alimantè k ap brase bil peyi a Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil tèt chaje, kriz alimantè k ap brase bil peyi a. Nan rapò Kòdinasyon Nasyonal Sekirite Alimantè (CNSA an franse) mete deyò", "domain": "rezonodwes.com", "date": "2025-11-07 19:24:56", "url": "https://rezonodwes.com/?p=314703", "image_url": null}
{"title": "Oganizasyon nan Gran Nò denonse Mafya lokal ak entènasyonal k ap sèvi ak bandi ak sapat ann Ayiti - Rezo Nòdwès", "text": "Deklarasyon òganizasyon nan rejyon Gran Nò Nan kad Inivèsite popilè Papay, 25 jen 2023 Nou menm, òganizasyon ak mouvman peyizan, òganizasyon fanm, òganizasyon popilè, òganizasyon politik, ak òganizasyon jèn nan 5 depatman ki nan Gran Nò peyi a, nou reyini nan dat 24 ak 25 jen 2023, nan lokalite Papay, ki nan twazyèm seksyon Agwayedyonn, komin Ench (nan Sant Nasyonal Fòmasyon kad peyizan), pou nou twoke lide sou tèm « Mwayen patisipasyon sitwayen yo nan politik peyi a : teren batay ak rapò fòs ». Pataj eksperyans ak brase lide sa fèt nan kad Inivèsite popilè ki se yon espas refleksyon ak atikilasyon ki anba kòdinasyon ICKL, ITECA, PAPDA, SAKS, PAJ ak SOFA . Pandan 2 jou sa yo, gen plis pase 20 òganizasyon ak rezo òganizasyon ki soti nan 5 depatman Gran Nò a ki te prezan nan rankont sa. Nan kad atelye sa, Inivèsite a te tou pwofite manifeste solidarite l ak Mouvman Peyizan Papay (MPP k ap selebre 50 lane egzistans li. Nou rive pataje eksperyans sou lit revandikatif nou abitye mennen yo, sou koze eleksyon nan peyi a ak sou inisyativ ekonomi sosyal ak solidè peyizan yo ap mennen sou teren an pou kreye altènativ fas ak modèl ekonomi kapitalis dechèpiyè a. Ansanm pataj eksperyans ak refleksyon nou fè yo pèmèt nou konstate : Nou denonse ak tout fòs nou, dappiyanp k ap fèt sou tè peyizan yo nan gran Nò a, sitou nan Prevwayans, Plenn Maribawo, Pitobè, Limonad, Sen Michèl Latalay, Papay (Ench), nan tout Nòdwès la ak Latibonit. Nou pote solidarite nou ak tout peyizan (fanm tankou gason) ki kontinye viktim nan batay pou defann tè agrikòl yo, kont eksplwatayon min nan tout peyi a. Se pou sa, nou pran angajman pou nou pote kole nan tout inisyativ mobilizasyon pou defann yon modèl agrikilti peyizan familyal agwoekolojik, kote tè agrikòl dwe rete nan men peyizan k ap travay tè pou defann dwa granmoun peyi a nan zafè lamanjay. Nou denonse  enperyalis ameriken, boujwa ak politisyen san lanvè san landwat ki kontinye ap debake zam  ak minisyon bay bandi pou kontinye kenbe peyi a ak richès li yo anba grif yo, yon fason pou kenbe peyi a toujou nan depandans epi detwi tout posiblite pou konstwi yon peyi granmoun. Nou pran angajman pou nou kontinye batay pou wete peyi a nan sitiyasyon malouk « kominote entènasyonal » la, boujwa ak politisyen kriminèl, bandi legal yo mete l la. Nou pwofite okazyon sa a pou nou voye yon gwo kout chapo pou popilasyon an nan divès zòn nan peyi a ki leve kanpe pou dechouke gang ak sapat yo. Nou mande popilasyon nan kat kwen peyi a ak nan dyaspora a, kontinye leve kanpe pou dechouke gang ki nan boujwazi a ak nan tèt leta a ki mare sosis yo ak gang ak sapat yo. Nou deside marande fòs nou pou nou patisipe nan konstriksyon fòs nesesè pou rive mete anplas yon modèl Leta popilè ki soti nan matris popilasyon an e ki ap sèvi yon garanti pou mete anplas mekanis nesesè pou peyi a rejwenn souverènte ak endepandans li. Aba pouvwa gang bandi legal ! Aba Leta rèstavèk ak politisyen machann peyi ! Viv lit pèp la ! ! Viv bonjan inite nan kan pèp la ! Oganizasyon ki siyen deklarasyon sa a : Pou otantifikasyon Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Deklarasyon òganizasyon nan rejyon Gran Nò Nan kad Inivèsite popilè Papay, 25 jen 2023 Nou menm, òganizasyon ak mouvman peyizan, òganizasyon fanm, òganizasyon popilè, òganizasyon politik, ak òganizasyon jèn nan 5 depatman ki nan Gran Nò peyi a, nou reyini nan dat 24 ak 25 jen 2023, nan lokalite Papay, ki nan twazyèm seksyon Agwayedyonn,", "domain": "rezonodwes.com", "date": "2025-11-07 19:24:58", "url": "https://rezonodwes.com/?p=314238", "image_url": null}
{"title": "Ayiti an danje! Patriyòt pa gen dwa rete bwa kwaze! - Rezo Nòdwès", "text": "Nòt Konjonkti (IPAM) Limonad 25 Jen 2023 ((rezonodwes.com))– Patriyòt pa gen dwa rete bwa kwaze! Ayiti an danje! Oligak kontrebandye, politisyen raketè ak konplisite Kò Gwoup lage peyi an nan yon katastwòf san parèy. Yo deside jwe tout ti vis pou renouvle sik kawo a, epi kenbe sistèm gwo vale piti a tennfas. Inisyativ Patriyòt Maryen (IPAM) kwè li nesesè pou tout pitit peyi a ki pa gen grenn zanno kay òfèv leve kanpe pou batay kont malè pandye sa. IPAM kwè konba tout patriyòt jodi an, tout pwogresis dwe chita sou ansanm pwen fondamantal sa yo: Pou yon Ayiti politikman estab, ekonomikman pwospè, sosyalman ekitab, IPAM mande san pran souf inite nan mitan tout fòs pwogresis peyi an pou n retire l anba grif Aryel Henry ak konplisite BINUH ak Anbasad Kò Gwoup yo. Se konsa n ap kapab rive mete yon bout nan kriz la pou yon veritab tranzisyon koupe fache. IPAM, pou yon sosyete san fòs kote! Hugue CELESTIN                                      Jean Baptiste BIEN AIME Kòdonate Nò                                                Kòdonatè Nòdès Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt Konjonkti (IPAM) Limonad 25 Jen 2023 ((rezonodwes.com))-- Patriyòt pa gen dwa rete bwa kwaze! Ayiti an danje! Oligak kontrebandye, politisyen raketè ak konplisite Kò Gwoup lage peyi an nan yon katastwòf san parèy. Yo deside jwe tout ti vis pou renouvle sik kawo a, epi kenbe sistèm gwo vale piti a tennfas. Inisyativ Patriyòt", "domain": "rezonodwes.com", "date": "2025-11-07 19:24:59", "url": "https://rezonodwes.com/?p=314178", "image_url": null}
{"title": "« Les Herbes en Folie » | Envitasyon pou patisipe nan ekspozisyon vant pwodwi natirèl pou la sante - Rezo Nòdwès", "text": "ENVITASYON POU PATISIPE NAN EKSPOZISYON VANT PWODWI NATIRÈL POU LA SANTE Kolektif la nan Rechèch, Sperimental, ak Pwodiksyon nan Medsin Tradisyonèl (CREP-MT) envite tout moun ki ap vann pwodwi natirèl pou la sante yo antre an kontak avèk komite kontwòl kalite a. Nan sans sa a yo envite ou patisipe nan premye Edisyon « Les herbes en folie » k ap fèt nan dat 27 jen an, nan kad jounen nasyonal medsin tradisyonèl la. Nan menm jou a, kolektif la ap lanse ajans pwodwi natirèl pou la sante an Ayiti. Apre komite kontwòl la valide pwodwi ou yo, ajans lan pral achte yo nan men w epi yo pral tou mete yo sou lis ofisyèl Doktè fèy ayisyen yo. Se yon garanti pou popilasyon an ki gen konfyans nan pwodwi yo ap konsome a, menm jan tou pou pwodiktè yo ki gen garanti ke pwodwi yo pase « test phytosanitaire ». Rele Doktè Eboris Berthony Jean Charles nan nimewo sa a: +509 31 02 5934, si ou reponn a egzijans yo. Medsin konvansyonèl la gen « Agence de produits pharmaceutiques », Medsin tradisyonèl la gen « Agence de Produits de Santé Naturels ». Adrès kolektif la: Kolektif CREP-MT. 20, Bois verna Tel: 31025934 Imèl: collectifmedecinetradition@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "ENVITASYON POU PATISIPE NAN EKSPOZISYON VANT PWODWI NATIRÈL POU LA SANTE Kolektif la nan Rechèch, Sperimental, ak Pwodiksyon nan Medsin Tradisyonèl (CREP-MT) envite tout moun ki ap vann pwodwi natirèl pou la sante yo antre an kontak avèk komite kontwòl kalite a. Nan sans sa a yo envite ou patisipe nan premye Edisyon \"Les herbes", "domain": "rezonodwes.com", "date": "2025-11-07 19:25:00", "url": "https://rezonodwes.com/?p=314155", "image_url": null}
{"title": "KRISPEK: yon GID nan sitiyasyon difisil - Rezo Nòdwès", "text": "Dimanch 25 jen 2023 ((rezonodwes.com))– Nan lane 2017, Rhod D’jyvens Telemaque (D-FI) epi Jean Phillipe Antoine (Filip) deside kreye yon label ki rele Evazyon Mizik . Misyon yo se ofri yon kad kote yon seri jenn talan ka jwenn mwayen pou devlope epi pwodui mizik nan lapè. Yo te komanse travay ak Evenie Rose Thafaina Saint-Louis (TaFa). Se konsa ekip la ap grandi pandan y ap pwodui yon seri mizik kalite. 24 desanm 2021, ekip la sòti yon pwojè kolektif ki te rele « Let the story begin”. Menm jan ak tout ekip, gen moun k ap kite, konsa tou genyen tou k ap vini ogmante lis la. Jounen jodi a, Evazyon Mizik gen anpil talan ladan tankou: Stan, Jo-J, Opak, 2Senk, Penonb, Dark, Winnie, Wellborn, KenFS, Krispek, elt. Nan lane 2022, STAN sòti yon pwojè ki te rele BLACK AND WHITE (BLCKNWHT), Pwojè sa te fè anpil siksè sitou mizik ki rele M PARE a. Nan lane 2023, OPAK sòti yon doub Extended Play (EP) ki rele KONTRAS. Kèk mwa aprè, nan dat 7 me 2023 a, Louis Phene Dorvil ki gen non atis li KRISPEK nèg bèf la sòti yon 2e EP ki rele GID, aprè premye EP a ki te rele « Œil du Tigre (ODT) ». GID gen sou li 7 mizik. Li trete yon seri sijè ki gen rapò ak kouraj, desepsyon, reyisit, travay, onètete, jesyon, pasyans, entèlijans, konviksyon, echèk, antreprenerya, detèminasyon, lanmou, viv ansanm, elt. Nan kad travay sa, nou envite ou dekouvri nan chak mizik yon seri PUNCHLINE ki enteresan, ki ka ede ou reflechi, analize, konprann yon seri sitiyasyon k ap travèse ou nan lavi a, sitou nan moman difisil sa n ap viv nan peyi a kote gen yon seri fenomèn ki marye sitou ak malsite ki antreve tout posibilite viv nan lapè, kote byennèt kolektif te dwe gide moun k ap deside pou nou yo. Men lis mizik yo : M grandi ladan E san dout si m pa fon rele sou kò m m ka mouri ladan M komanse fè fas ak sa k ta dwe dewoute m… Enfliyans move zanmi, move lavi, sa yo t ap dechouke m Bref, moral mwen te pi gran ke sa yo M te fè ansòt ke MOMAN PRATIK yo pi gran ke STAGE yo Sa fè 28 ans yo pako janm rele BARE VÒLÈ dèyè m Kont kèk byen materyèl ki p ap lontan pati kite n San n pa reyalize ke nanm nan enpòtan ke kò a Si konsyans ou pa trankil, ou pa yon mèd, menmke ou gen lò a Lè gen yon lòt pati ki bezwen sechrès ou pou jwenn sous li Fè jounen san manje te konn ban m dyare ak vomisman Men se sa yo k te toujou motive m E m te konn di yon jou m ap di : « sa te difisil men m rive. » Ou just montre m sa k lanmou, ou fè yon mal pou yon byen (SAN REGRÈ) Une mauvaise expérience pour une bonne leçon m kite ONÈTETE pale pou mwen 84 mil mansonj pa vo yon verite Depi ou kache yon pati, ou bay manti Y ap demaske ou kon CLOCHARD nan kare VIP e se tan k pran lavi, je m’en bats les couilles Vie perdue ne se rattrape jamais Pouki yon bagay si presye konsa dwe efemè ? M pa t ap ka suspendu dans les airs koz nenpòt bal ka touye m paske lòm pa janm sispann tire anlè, clic et boom y ap touye ou pou pran byen ou kòmsi lè yo mouri yo p ap kite yonn li touye sante m pafwa m pa konn si m vivan si m mò, yo tou 2 sanble m kòman m ka santi m SAFE nan yon mond k ap detui di m, pou premye fwa nan vi m m manke apeti Grande puissance yo gen twòp kesyon pou yo reponn sou byennèt Men fò ou aji an malere Certes, papiyon p ap janm èg Men yo chak gen yon jan yo ka ere Gen plizyè lòt fason ou ka manje pen an si l pa ta bere Se pa 3 ni 4 manyè, konsa bagay yo ye Nou pa konn STABLE, nou pa gon direksyon, vi a pa konsa Se vre fò n gen anbisyon men fò n konn jan pou n mezire l Konsa ou ka soufri tou men devan moun piga ou soumis Se motivasyon ou pou ou mete deyò, se pa kòlè ou Gen erè ou fè ki fè ou kimen E pa ret sou moun ki pa janm admèt anyen ou fè ki byen Demontre yo ou se pwofèt Pwomèt yo w ap reyisi e mete grenn koz fò ou fè l Petèt ou ou ka oryante destine ou tou, alò pa bay vag Lè pou ou met LÒT an avan, koz se pa sèl ou k konte 2 zorèy, yon bouch, 2 je Sispann pale lè pou ou tande Obsève, lè ou konn analize ou p ap twonpe E selon antouraj ou, mande yon pwòch ou pou l prepare l ede ou Metrize ògèy ou byen Yon moun ki rekonèt fòs li sèlman pi fèb ke yon lòt ki konn feblès li byen koz menm sa k pi pi fò yo konn pè Men lè ou venk li listwa a g on moral Naje pou ou sòti dabò avan ou mande syèl kot Jezi ye si pwojè ou tomber à l’eau, jis fè yo fè laplanch M pa bezwen gwo rekò (KenFS) E ou pa bezwen li nan lòt liv lè prensip ou se bib ou ( KenFS) Boutofen nou we EP a prezante yon seri eksperyans kote solidarite, travay, lanmou ak disiplin tounen poto piyon pou ede jwenn reyisit nan lavi a. Se yon travay ki reyalize nan yon kontèks difisil kote gen yon gwo difikilte pou moun jen nan peyi a paske nou pa jwenn tout ankadreman ak resous nesesè pou n rive granmoun tet nou. Kensly-Carl Olibrice Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 25 jen 2023 ((rezonodwes.com))-- Nan lane 2017, Rhod D’jyvens Telemaque (D-FI) epi Jean Phillipe Antoine (Filip) deside kreye yon label ki rele Evazyon Mizik. Misyon yo se ofri yon kad kote yon seri jenn talan ka jwenn mwayen pou devlope epi pwodui mizik nan lapè. Yo te komanse travay ak Evenie Rose Thafaina", "domain": "rezonodwes.com", "date": "2025-11-07 19:25:02", "url": "https://rezonodwes.com/?p=314097", "image_url": null}
{"title": "Pwoteksyon Sivil mande pou bato pa pran lanmè sou kot Sid la - Rezo Nòdwès", "text": "KOMINIKE POU LAPRES Pòtoprens, vandredi 23 jen 2023.- Direksyon Jeneral Pwoteksyon Sivil mande maren, amatè ak kaptenn bato, péchè, operatè kabotaj, plezansye ak lòt moun ki konn pran lanmè, pou yo kanpe sou aktivite lanmè yo nan kot Sid peyi a, jiska nouvèlòd. Apati jodi vandredi 23 jen 2023 a, Sèvis Maritim ak Navigasyon Ayiti (Semanah) mete entèdiksyon sou tout aktivite sou lanmè a, sitou vwayaj ak operasyon kabotaj, sou tout kot Sid peyi jiska nouvèlòd. An menm tan, pandan Tanpèt Twopikal Bret ap dirije l sou #Lababad, nan mitan jounen an, Direksyon Jeneral Pwoteksyon Sivil ap mande popilasyon nan tout 10 depatman peyi a, sitou moun ki rete nan zòn malè pandye yo, tankou bò lanmè, bò rivyè, bò ravin, nan flan mòn, pou kontinye rete veyatif. Se vre sant siklòn nan ap pase sou lanmè lwen kòt Sid Ayiti, men sa p ap anpeche li lakòz lapli sou peyi a sitou nan depatman Sid pandan finisman semenn nan. Direksyon Jeneral Pwoteksyon Sivil mande tout moun, fanm kou gason, timoun kou granmoun, toujou pran anpil prekosyon epi kontinye respekte konsiy sekirite yo parapòta inondasyon – sitou inondasyon bridsoukou – deboulonnay tè, glisman teren ak move kondisyon lanmè. Ansanm ak Inite Idwometeyowolojik Ayiti, Direksyon Jeneral Pwoteksyon Sivil ap kontinye swiv jan sitiyasyon an ap evolye epi li garanti popilasyon an l ap rete kanpe bò kote li nan bon tan tankou nan sitiyasyon difisil yo. -FINISMAN- Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMINIKE POU LAPRES Pòtoprens, vandredi 23 jen 2023.- Direksyon Jeneral Pwoteksyon Sivil mande maren, amatè ak kaptenn bato, péchè, operatè kabotaj, plezansye ak lòt moun ki konn pran lanmè, pou yo kanpe sou aktivite lanmè yo nan kot Sid peyi a, jiska nouvèlòd. Apati jodi vandredi 23 jen 2023 a, Sèvis Maritim ak Navigasyon Ayiti", "domain": "rezonodwes.com", "date": "2025-11-07 19:25:04", "url": "https://rezonodwes.com/?p=313989", "image_url": null}
{"title": "DEKLARASYON FINAL : SEMÈN AKSYON MONDYAL POU EDIKASYON 2023 - Rezo Nòdwès", "text": "Soti 29 me pou rive 2 jen 2023, Regwoupman Edikasyon Pou Tout Moun (REPT) te patisipe nan reyalize Semèn Aksyon Mondyal pou Edikasyon (SAME) 2023, Kanpay Mondyal Pou Ledikasyon ak manm li yo, tankou REPT òganize chak ane depi 20 tan. Tèm ane sa se te « Envesti pou yon mond jis : Ann dekolonize finansman edikasyon depi kounye a. » Nan divès aktivite REPT te òganize, nou te wè : 1.- Nesesite pou richès ak bidjè peyi a byen kontwole ak byen jere 2.- Nesesite pou mande gouvènman ki la a pou li kanpe sou previzyon li fè pou l redwi bidjè pou ledikasyon an pou lane 2023-2024 pou l tonbe pi ba pase 11.2% ki deja pa menm sifi pou rezoud pwoblèm edikasyon nan peyi a. 3.- Nesesite pou mande gouvènman ki la a, pou l ògmante bidjè edikasyon nasyonal ki reprezante kounya sèlman 11.2 % nan bidjè nasyonal 2022-2023 a, pou l pase nan 15% –  20% jan Leta ayisyen te pran angajman pou fè sa onivo entènasyonal. 4.- Nesesite pou plis pase 3 milya goud peyi a ap peye chak ane sou dèt, sèvi pito pou mete yo sou bidjè edikasyon piblik nan peyi a. Nou wè tou fondamantalman, nesesite pou peyi a genyen : 1.- Yon Leta ak gouvènman responsab  ki granmoun tèt li epi k ap pran desizyon pou devlope ekonomi peyi a nan divès domèn tankou nan agrikilti ak lòt pwodiksyon nasyonal, pou jwenn lajan pou satisfè bezwen popilasyon an. Edikasyon se yonn nan premye bezwen yo. Konsa ap genyen plis moun k ap travay, k ap touche, k ap rantre bon lajan. 2.- Yon Leta ak gouvènman responsab ki granmoun tèt li dwe pran dispozisyon pou devlope jistis fiskal nan peyi a pou ògmante, kontwole ak byen jere lajan Leta ap rantre,. L ap ka fè sa avèk mezi tankou: –           Mezi pou devlope enpo ki pa gaye sou tout popilasyon (enpo plon gaye) men enpo selon valè byen ak l richès: –           Mezi kont fwod ak evazyon fiskal –           Mezi pou sispann fè kado franchiz pasi pala. REPT ak lòt òganizasyon epi moun ki te patisipe nan Semèn Aksyon Mondyal pou Ledikasyon 2023 an, pran angajman pou kontinye lite pou Leta ayisyen itilize lajan ki nesesè pou reyalizasyon dwa ledikasyon, dwa tout moun genyen pou jwenn bon kalte edikason piblik, gratis, san fòs kote epi ki fèt nan sans pou transfòme peyi a pou nou tout viv byen. William Thélusmond Dirèktè Egzekitif REPT Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Soti 29 me pou rive 2 jen 2023, Regwoupman Edikasyon Pou Tout Moun (REPT) te patisipe nan reyalize Semèn Aksyon Mondyal pou Edikasyon (SAME) 2023, Kanpay Mondyal Pou Ledikasyon ak manm li yo, tankou REPT òganize chak ane depi 20 tan. Tèm ane sa se te « Envesti pou yon mond jis : Ann dekolonize finansman edikasyon depi", "domain": "rezonodwes.com", "date": "2025-11-07 19:25:05", "url": "https://rezonodwes.com/?p=313294", "image_url": null}
{"title": "Si jodi a n devye nou ka korije sa - Rezo Nòdwès", "text": "Iléus Papillon Alòske anpil melomàn jete kò yo sou kèk lòt tit tankou « Le Plein », « Abracadabra », « Ati sole », « Nikita », Sanpousan », « Dlo dous » pou nou site sila yo sèlman, sou premye albòm ZAFÈM nan, Lalin Ak Solèy, L.A.S, men, pi lwen, gen yon chedèv konpozisyon ki kache kò li sou plak sila, se li ki plis atire atansyon nou. N ap pale de « M p ap fè silans. » Règinald CANGÉ depoze vwa sou li. Se mizik sa menm ki pral fè objè papye sila. Se vre tout 16 moso sou albòm sa se pyès mètrès, men kontni « M p ap fè silans » lan envite nou frennen sèk sou albòm nan pou di kèk koze. Mayestwo Dener CÉÏDE kanpe an byen wouye byen koupe, prese raple nou, « si jodi a n devye, nou ka korije sa. » Li pa twò ta pou nou di sètase. E nou gen obligasyon fè sa paske « Gen lòt je k ap gade n. » Nou pa pou kò nou sou latè. Nou dwe sispann konpòtman tankou mal bourik ki anndan yon magazen poslèn. Dener di nou « Ann evite plis dega. » Oui, nou te aprann sa depi nou tou piti, se sèl enbesil ak Bondje ki p ap janm chanje. Ò, nou pa Bondje. Rete pou nou konnen si n ap mouri enbesil. Gen twòp lòt je k ap gade nou. Nou dwe evite twòp dega. Nou dwe sispann suiv mach lafimen. Sispann mode lang nou. Nou dwe sispann koupe branch ki kenbe nou an. Nou dwe aprann de erè nou pou nou pi byen konstwi fiti nou. E, sonje, jenerasyon k ap vini yo pral poze nou kesyon. Sepandan, malgre tout palavire nasyon nou an ap ranmase anba men politisyen ki mare sosis yo ak blòk kominote entènasyonal rasis la mete ak boujwazi mafya k ap koupe rache san gade dèyè, Dener CÉÏDE di nou chaje richès toujou ki enspire lanmou… Chak komin, chak sit natirèl, chak moniman istorik ak patrimonyal se yon sous richès pou nou valorize epi sovgade pou demen ka pi bèl. Pawolye a raple nou, pou moun ki gen memwa kout yo, lòt ki manje manje bliye yo, « peyi sa gen listwa l, yon patrimwàn ki fè l sa li ye a. » Souvan chaje moun ki rive sou pouvwa an Hayti nan nenpòt kondisyon: swa nan eleksyon grenn soulye oubyen lòt makòklen vye fòs plake sou pouvwa, yo pa gen okenn dimansyon pou yo konnen enpòtans istorik ak valè sivilizasyonèl peyi sa. Yo pa rive travay pou chanje kondisyon sosyal egzistans pèp sa. Lè yon sosyete rive nan sitiyasyon makawon konsa, li bezwen vwa pou kriye doulè ak lapèn li. E se pou sa menm, ZAFÈM kòmanse tèks la pou di nou pa dwe fè silans lè se nou ki vwa k pou pale. Mete sou sa, nou gen yon jenès ki chaje foug, pwomès ak talan… Jèn yo dwe pran responsibilite yo. Jèn yo dwe mete brenn, mete konesans ak kran pou yo remete peyi sa kanpe pandan y ap reyalize rèv pèsonèl yo. Nou dwe sispann mete lespwa nou sou lòtbò dlo pandan etranje ap anvayi zile a. Se pitit peyi a ki dwe rebati li. Boutofen, kreyasyon gwoup ZAFÈM se deja yon sous espwa ak enspirasyon pou peyi sa ki fin degrenggole. Fondasyon ZAFÈM kreye anpil kontantman. E se yonn nan ra fòmasyon ki pran nesans nou pa tande vwa ki di se yon djaz an plis. Non. Nou santi te gen yon bezwen pou gwoup sa. Pi lwen, fizyon Réginald-Dener sa, selon nou menm, se yonn nan pi bèl moman nan istwa mizik peyi nou an Hayti. Se de (2) mizisyen fètefouni ki kwaze entèlijans yo ansanm pou pote plezi pandan y ap atire atansyon nou nesesite pou nou pran responsablite nou kòm pèp… Bravo Dener pou tit sa, kout plim frètkach sa, « M p ap fè silans », se yonn nan pi gwo kado ou te ka fè nou. Ewa Réginald pou vwa w n ap chache nan ki bout pou nou kòmanse soti ladan li. Bon konba ZAFÈM! Iléus PAPILLON Mastè nan Patrimwàn paplus12@gmail.com Wi. Nous kapab korije sa eksepte nou denye depi…plis ke 200 zan! Pouki nou pat korije sa depi lontan? Se ka ki keksyon pou nou poze et repons la kapab ede nou. Map ba’w yon ti poul: 99% elev ki denye se sot you sot. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Iléus Papillon Alòske anpil melomàn jete kò yo sou kèk lòt tit tankou \"Le Plein\", \"Abracadabra\", \"Ati sole\", \"Nikita\", Sanpousan\", \"Dlo dous\" pou nou site sila yo sèlman, sou premye albòm ZAFÈM nan, Lalin Ak Solèy, L.A.S, men, pi lwen, gen yon chedèv konpozisyon ki kache kò li sou plak sila, se li ki plis", "domain": "rezonodwes.com", "date": "2025-11-07 19:25:07", "url": "https://rezonodwes.com/?p=313241", "image_url": null}
{"title": "UNNOH, KONBIT ak PAPDA idantifye 12 pwen pou rankont Jamayik la byen klotire, valab ak kredib - Rezo Nòdwès", "text": "1) Ayiti : ranmase dwa granmoun peyi a dekwa pou Ayiti sispann anba grif pisans enperyalis yo. 2) Pou CARICOM pran pozisyon pou bay Ayiti tout sipò li nan di NON ! Li kont yon entèvansyon militè entènasyonal an Ayiti. 3) Nesesite pou mete yon bout nan potekole san vègòy Entènasyonal la, espesyalman peyi Etazini, Kanada ak Lafrans bay gouvènman kriminèl PHTK Ariel Henry a epi nesesite pou tabli yon gouvènman tranzisyon kredib. N ap fè sonje nan lane 2004 CARICOM te sispann Ayiti nan òganizasyon an daprezavwa li te konsidere premye minis epòk la, Gérard Latortue, ak tout gouvènman an pa te ni lejitim, ni konstitisyonèl. Jounen jodi a, èske CARICOM angaje li pou siyen yon akò ofisyèl sou kriz Ayiti ak Ariel Henry ki enstale kòm premye minis ak yon senp twit, egal yon premye minis ki pa ni lejitim ni konstitisyonèl ? 4) CARICOM dwe bay yon pinga kont Plan Devlòpman pou 10 lane Depatman Deta meriken deside pou Ayiti a. 5) Ijans yon akonpayman solidè CARICOM bò kote Ayiti pou Rezolisyon 2653 (2022) Konsèy Sekirite Nasyonzini te pran sou zafè trafik zam ak minisyon nan dat 21 oktob 2022 a sispann yon blòf men pou li aplike toutbon vre. Rezolisyon sa a avèti Eta manm LONI yo pou yo sispann trafik zam ak minisyon devan dèyè an Ayiti. 6) Pou peyi Etazini sispann lage zam ak minisyon k ap ateri rapid vit nan men gang epi tou pou yo rekipere zam ki deja simaye nan peyi a. Pou ki se peyi Etazini ? Paske nan mwa mas 2023, Biwo Nasyonzini kont Dwòg ak Krim (ONUDC) soti yon rapò kote li konstate trafik ilegal zam ak minisyon an Ayiti ogmante, e pi fò zam ak minisyon sa yo soti nan peyi Etazini, espesyalman apati Leta Florid. 7) Mete kanpe yon Komisyon Ankèt Endepandan pou evalye dizuit (18) lane akonpayman LONI nan peyi a pou mete aklè tout responsablite l  genyen nan sitiyasyon tètanba n ap viv jounen jodi a. 8) Api bò kote Lakou Karayib Jistis ki anndan CARICOM  pou ede Ayiti jwenn jistis espesyalman fanmi trant mil (30000) Ayisyen ki mouri ak ui san mil (800 000) lòt ki enfekte anba kolera sòlda MINISTA. 9) Nesesite yon api djanm bò kote CARICOM pou restitisyon ak reparasyon tout tò ak gwo lenjistis Ayiti sibi nan listwa, ladan, dèt istorik lesklavaj la, vòl resous li yo, eskandal peyi Lafrans nan reklame yon swadizan dèt lendepandans, dappiyanp peyi Etazini fè sou rezèv lò Ayiti. 10) Angajman CARICOM pou li rantre toutbon nan wout dekolonizasyon total zòn Karayib la. Nan lansman Premye Deseni Entènasyonal pou eliminasyon Kolonyalis (1990-2000), CARICOM te gen 17 lane depi li fonde.  An 2023, CARICOM deja temwen TWA DESENI youn dèyè lòt pou elimine Kolonyalis : 1990-2000/ 2001-2010/ 2011-2021. Gen yon KATRIYÈM DESENI ki apèn kòmanse (2023-2030). Nan sans sa a, li ta regretan pou 50 lane apre fondasyon l, CARICOM ta kontinye rete je fèmen, bouch be, fasa tout teritwa kolonyal ki devan l tankou teritwa kolonyal franse, peyiba lawolann, angle, meriken. Konsa, Matinik ak Gwadloup pa ka louvri pòt CARICOM pou yo chita kòm Eta manm. Poukisa ? Paske Matinik ak Gwadloup se pwopriyete Lafrans. Se 2 depatman franse nan Karayib la. Kidonk CARICOM gen angajman pou li pran toutbon pou dekolonizasyon total Karayib la. 11) Solidarite CARICOM avèk Ayiti pou ede li reprann dwa granmoun li sou zile Lanavaz epi jwenn dedomajman. Peyi Etazini, lè li fè dappiyanp depi 165 lane, kidonk plis pase yon syèk edmi sou zile Lanavaz, yon pati nan teritwa ayisyen an, li pa sispann pase Konstitisyon peyi a anba pye ki di aklè nan chapit premye, atik1-a : «  TERITWA PEYI D AYITI GEN LADAN : a) PATI LWÈS LA AK ZILE KI VIWONNEN LI YO TANKOU : LAGONAV, LATÒTI, LILAVACH, ZILE KAYIMIT, LANAVAZ, GRANN KAY AK LÒT ZILE KI NAN LANMÈ TERITORYAL LA ». 12) Vote yon rezolisyon pou reklame yon dezyèm DESENI ENTÈNASYONAL AFWO DESANDAN (2024-2033) nan non Ayiti. Nou pa dwe bliye Ayiti te premye nan kase chenn lesklavaj. Se sa ki fe plim e ank Victor Hugo ak lòt ankò konsidere l kòm yon LIMYÈ pou limanite. E poutan, nan kad selebrasyon DESENI ENTÈNASYONAL AFWO DESANDAN (2015-2024) la, Ayiti retwouve l nan dènye ran alòske Nasyonzini te dwe plase l nan premye ran. UNNOH / KONBIT / PAPDA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "1) Ayiti : ranmase dwa granmoun peyi a dekwa pou Ayiti sispann anba grif pisans enperyalis yo. 2) Pou CARICOM pran pozisyon pou bay Ayiti tout sipò li nan di NON ! Li kont yon entèvansyon militè entènasyonal an Ayiti. 3) Nesesite pou mete yon bout nan potekole san vègòy Entènasyonal la, espesyalman peyi Etazini, Kanada ak Lafrans", "domain": "rezonodwes.com", "date": "2025-11-07 19:25:08", "url": "https://rezonodwes.com/?p=313112", "image_url": null}
{"title": "Ayiti nan ke kamyonèt la : pandan Jamayik ap ba li leson, Sierra Leone fèk antre nan konsèy sekirite nasyonzini - Rezo Nòdwès", "text": "Madi 13 jen 2023 ((rezonodwes.com))– Ayiti soti wo pou l tonbe trè ba. An 1804 tout nwa nan mond lan ak peyi ki te sou kontwòl esklavajis yo te toujou wè nan Ayiti yon modèl , yon refij ,yon sanktyè sitou yon limyè ki kapab gide yo sou wout libète ak lavi miyò. Jodi a ak anpil endinyasyon se nan youn nan peyi ki plis danjere nan karayib la, politisyen Ayiti ap reyini pou diskite de avni peyi a de pwoblèm ensekerite a. Nan dènye ane yo, selon estatistik yo jamayik se youn nan peyi ki gen plis ensekerite nan zòn nan , ane 2022 a plis pase mil moun tonbe anba  vyolans gang kap opere nan plizyè vil. Jodi a se peyi sa yo kap jwe wòl medyatè nan kriz Ayiti a, kap bay aktè nou yo leson sou kijan pou yo jere peyi yo. Mwen wont ,mwen endinye kòm jèn kap etidye nan  peyi etranje men ki ta toujou vle rete fyè de peyi li akoz de listwa peyi l ak sa li te toujou reprezante nan mond sa. Nan tout sa yo , sa ki pi imilyan toujou e ki ta dwe fòse aktè yo pran konsyans , Sierra Leone yon ti peyi an afrik la ki te konnen kriz menm jan ak ayiti koumansman ane 90 yo ,jodi a entegre konsèy sekirite Nasyon zini. Ann pa bliye konsèy sa se pi gwo enstans desizyon nan òganizasyon an kote se aktè sa yo kap deside sou lapè ak sekirite nan mond lan. Menm jan ak Ayiti,  te gen fòs ONU ki te debake nan peyi sa men diferans lan malgre tout goumen , apati ane 2000 yo aktè politik peyi sa deside jwenn yon antant, yo chanje trajektwa peyi yo . Kote pa nou ,nou menm an Ayiti nou kontinye ap benyen nan labou a, nou kontinye nan menm erè yo jiskaske etranje ap pasen nan tenten, tout ti peyi jodi a ki ta dwe ap reflechi sou pwoblèm pa yo ap ban nou leson. Jodi a , sa nou dwe konnen ,kriz ayisyèn nan kapab sèvi opòtinite pou anpil ti peyi jan l konn toujou ye . Se sak fè anpil ti peyi ap deklare chak jou yo pare pou fè pati yon fòs entènasyonal an  Ayiti pandan yo pa gen ekspètiz pou sa. Nan zafè rezoud kriz selon rechèch yo , gen plizyè bagay ki ka motive yon peyi : enterè ekonomik ( twoup yo , pwofesyonèl yo resevwa  kontribisyon ONU ) enterè estratejik ( yo itilize espas yap entèvni an kòm tèren eksperimantasyon) , politik etranjè ( yap montre yo kapab jwe yon wòl nan gouvènans mondyal la) . Nan sans sa , nou dwe rete vijilan ak tout manèv kap fèt nan entènasyonal la pou eseye jwenn yon solisyon kosmetik ak kriz la , ki pap ka eden rezoud pwoblèm yo definitivman. Ayiti bezwen yon lòt modèl kowoperasyon ak entènasyonal la , nasyon zini ak gwo peyi yo konnen trè byen ki meyè fason yo kapab ede Ayiti. Inisyativ nan gwo otèl nan peyi etranje ki koute gwo lajan sa yo pat janm bay rezilta dep an 91. Mathias DEVERT Politologue Spécialiste des Relations Internationales mathiasdevert@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Madi 13 jen 2023 ((rezonodwes.com))-- Ayiti soti wo pou l tonbe trè ba. An 1804 tout nwa nan mond lan ak peyi ki te sou kontwòl esklavajis yo te toujou wè nan Ayiti yon modèl , yon refij ,yon sanktyè sitou yon limyè ki kapab gide yo sou wout libète ak lavi miyò. Jodi a", "domain": "rezonodwes.com", "date": "2025-11-07 19:25:10", "url": "https://rezonodwes.com/?p=313039", "image_url": null}
{"title": "Grèv anseyan: UNNOH anonse dezyèm faz mobilizasyon an kont minis Manigat - Rezo Nòdwès", "text": " Biwo Ekzekitif UNNOH salye kouraj ak detèminasyon anseyan, elèv, paran, militan nan divès sektè ki rive kenbe drapo mobilizasyon an byen wo depi nan dat 17 avril 2023 pase a. Ki konsta nou dwe fè ? 1-.  Nesmy Manigat bliye si wòl ledikasyon se transmèt yon seri valè ak konesans ki ka ede dabò konstwi moun ki gen mounite, moun ki gen sans moral, ki pa malveyan answit konstwi sitwayen fanm kou gason ki ka ede ateri transfòmasyon sosyal,politik, ekonomik enpòtan pou ede peyi yo vanse. Se pou premye fwa pwofesè ak elèv  jwenn yo anfas yon kalte gouvènman iresponsab, ensousyan, ensansib, sinik ak kriminèl tankou gouvènman defakto Phtk Ariel Henry ak akolit li yo.* Sa montre ki kalte moun yo ye aklè, pou moun ki te bliye: yo se yon gouvènman defakto Phtk bandi « legal », yo se yon latriye bandi ak kòl ki pa diferan ak bandi ak sapat yo kap travay pou menm patwon entènasyonal mafya yo k ap antere peyi a, kraze ledikasyon nou nan enterè patwon yo. Nesmy Manigat bliye ke li  ta dwe fè yon ti jefò pou li  genyen yon konpòtman diy kòm minis, yon konpòtman ki pa depaman ak tout valè lekòl la ta dwe transmèt yo. 2- Pou ki sa pwofesè, paran ak elèv yo pa sispann mobilize depi 2 mwa ? Se pou reklame chanjman nan sitiyasyon tèrib elèv, paran, pwofesè, ap viv, sitiyasyon global lekòl yo kote pa gen manje, pa gen dlo potab, pa gen entènèt, ni enfimri pou bay premye swen, pa gen materyèl pedagojik elatriye. Mobilizasyon an tou se pou mande ajiste salè anseyan yo ak tout lòt pèsonèl yo, bay asirans, kredi ak lòt avantaj. Epi sispann divizyon sa a kote nan yon menm Leta, yon pati fonksyonè Leta gen kat debi, pandan menm Leta sa a konfiske kat debi anplwaye nan sektè ledikasyon yo ki se fonksyonè Leta tou menm jan ak tout lèzòt yo. 3- Ki repons minis de fakto a bay revandikasyon lejitim sa yo ? Minis defakto Levasyon an pa gen zòrèy pou tande kri elèv yo, paran yo, anseyan yo ki nan lari depi 2 mwa k ap mande pou lekòl fèt nan bonjan kondisyon. Li chita sou blòk glas li pandan 2 mwa kite elèv pwofesè ap pran lari san l pa vire gade. Lè pwofesè, elèv, paran ap pran gaz nan lari, minis lan fèmen je l byen di san li pa fè tante fè anyen nan tètkole ak rès gouvènman defakto a pou pote bon jan repons pwofesè ni elev, paran ak lot militan t ap tann. Nan tèt minis la ki sinik anpil, li di, mwen p ap okipe yo, lè yo bouke ya rete, n ap fè ba yo gaz devan dèyè, ya kanpe. Kidonk konpòtman degrenn gòch ak endiy gouvènman defakto a anjeneral ak konpòtman Nesmy Manigat anpatikilye montre se yon ekip jwisè ki pran Leta annotaj ki pa gen ni volonte, ni kapasite pou pote okenn repons ak pwoblèm peyi nou, ni pwoblèm pwofesè, elèv, paran elatriye.* Se ekip moun ki pa nan plas yo. Dayè anpil nan yo ta dwe dèyè bawo oubyen nan mitan 4 mi ap reflechi sou tout krim finansye ak krim san yo fè kont peyi nou. 4-  ULCC ak Lakou Siperye Dekont pa dwe bliye wòl yo N ap pwofite mande ULCC ak Lakou Siperyè Dèkont pou yo fè rapid rapid men ak anpil swen ankèt UNNOH mande yo mennen sou jesyon gouvènman defakto a anjeneral ak sou jesyon ministè levasyon nasyonal anpatikilye yon fason pou mete kòd lajistis nan kou tout kowonpi yo. 5-Yon gwo kout chapo pou tout paran, elèv, anseyan ak sitwayen konsekan Zago loray ki gen manèt ledikasyon an ak lajan Leta an gagòt nan men yo vle jwe sou tan pou minen mobilizasyon an, fè li pase pou pèdi tan. Nou regrèt sa pou yo. Gen moun ki kwè nan goumen, gen moun k ap kontinye goumen. Rezistans ak detèminasyon anseyan yo, elèv yo elatriye nan kad mouvman mobilizasyon/ grèv sila a montre gen espwa toujou pou rive genyen bonjan ledikasyon ak bonjan chanjman nan peyi nou. Yon gwo kout chapo pou yo ankò! 6- Dezyèm faz mouvman mobilizasyon an Pa ka genyen okenn espwa satisfaksyon revandikasyon anseyan yo avèk ekip bandi sila yo. Nou gen yon sèl chwa: chwa levekanpe an  blòk,  chwa soulèvman popilè pou chavire sa. Nan kad preparasyon dezyèm faz mouvman mobilizasyon an, tout anseyan nan 4 kwen peyi nou ap kòmanse depi jounen lendi 12 jen 2023 a bay yon akonpayman espesyal bay elèv yo nan tout lekòl yo nan lasemèn  tankou nan wikenn pou ede yo gen tan jwenn yon minimòm rapid ki ka pèmèt yo afwonte ekzamen nan klas tankou ekzamen ofisyèl yo. Nan sans sa a, nou mande tout sosyete a louvri je l sou konpòtman sinik Nesmy Manigat ki fè pwograme ekzamen politik ki pa enskri nan kad yon evalyasyon pedagojik paske se yon evalyasyon politik k ap fèt nan vid kote pa te gen aprantisay pandan 2 mwa. Si pa t gen aprantisay, ki sa Nesmy Manigat mande pou yo evalye la a? Nan Pòtoprens nap klotire premye faz mouvman mobilizasyon an ak jounen pòtlouvri ki pral fèt. Lye ak dat la ap anonse anvan fen semèn sa a. Aba tout zago loray ki soti pou fè politik degrenngòch ak ledikasyon nou nan fè egzamen politik kont enterè elèv yo ak paran yo ! Viv lit pèp la, viv lit pou yon bonjan ledikasyon ki se kle chanjman pèp la ap ekzije la a ! Viv tèt kole anseyan, elèv, paran ak tout militan òganizasyon pwogresis yo pou yon bonjan ledikasyon ! Viv yon Ayiti granmoun kote byennèt blayi pou tout moun! Pòtoprens jounen lendi 12 jen 2023 Péguy NOËL Josué MÉRILIEN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Biwo Ekzekitif UNNOH salye kouraj ak detèminasyon anseyan, elèv, paran, militan nan divès sektè ki rive kenbe drapo mobilizasyon an byen wo depi nan dat 17 avril 2023 pase a. Ki konsta nou dwe fè ? 1-. Nesmy Manigat bliye si wòl ledikasyon se transmèt yon seri valè ak konesans ki ka ede dabò konstwi moun", "domain": "rezonodwes.com", "date": "2025-11-07 19:25:11", "url": "https://rezonodwes.com/?p=312996", "image_url": null}
{"title": "Kolektif Oganizasyon Pwogresis Ayisyen pou Solidarite ak lòt Pèp mande liberasyon Alex Saab - Rezo Nòdwès", "text": "KOLEKTIF Ò GANIZASYON PWOGRESIS AYISYEN POU SOLIDARITE AK L Ò T P È P (KOPASP) MANDE LIBERASYON ANBASAD È ALEX SAAB. SE YON SOLIDARITE NOU F È AK ANBASAD È ALEX SAAB AK FANMI L, AK GOUV È NMAN SOSYALIS PREZIDAN NICOLAS MADURO AP DIRIJE A EPI AK P È P VENEZYELA A. Sa fè 3 lane depi gouvènman ameriken kenbe nan prizon anbasadè Venezyelyen ALEX SAAB, yon fason ilegal ak abritrè.  Zak sa a, vyole tout prensip ak règ elemantè konvansyon Vyèn yo sou kesyon relasyon diplomatik. Arestasyon ak anprizònman anbasadè Alex SAAB, se yon vyolasyon iminite diplomatik. Men, se sitou yon zak politik enperalis ameriken an fè kont gouvènman Bolivaryen an. Kesyon nou toujou ap poze, kiyès ki bay gouvènman ameriken dwa pou l arete sitwayen lòt peyi, kondane epi mete yo nan prizon lakay li lè l pito ? Alòske, gen enstitisyon tankou ONU, CPI, FMI, BANK Mondyal, se yon seri maryonèt nan sèvis enperyalis ameriken an. Sa yo rele dwa entènasyonal la redwi a sa gouvènman ameriken deside. Paske, gouvènman ameriken bay tèt li dwa jandam mond lan. Tout rès peyi oksidantal yo mare nan pye Etazini. Se konsa, yo kite Etazini pouse peyi Ikrèn antre nan lagè ak peyi Larisi. Sitiyasyon sa a, kapab lakoz yon 3zyèm gè mondyal. Alex SAAB, se yon diplomat konsekan, sa gouvènman ameriken ka repwoche l, se angajman li pran pou defann peyi Venezyela, pou defann pèp Venezyela ak gouvènman Bolivaryèn lan. Se nan sans sa a, KOPASP (Kolektif òganizasyon Pwogresis Ayisyen pou fè Solidarite ak lòt Pèp) pote solidarite l bay gouvènman prezidan Nicolas Maduro ap dirije a, pou nou mande liberasyon anbasadè Alex SAAB. KOPASP, pwofite okazyon sa a, pou mande pèp ameriken an, pote solidarite li bay pèp Venezyela, nan mande gouvènman Joe Biden lan leve anbago kriminèl yo mete sou peyi Venezyela. Solidarite se yon devwa revolisyonè. Aba enperyalis ameriken, viv gouvènman sosyalis Bovaryèn lan. Viv liberasyon anbasadè Alex SAAB. Pou otantifikasyon : Guy NUMA                                                                        Cilien LUXENAT Islanda Micherline ADUEL Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOLEKTIF ÒGANIZASYON PWOGRESIS AYISYEN POU SOLIDARITE AK LÒT PÈP (KOPASP) MANDE LIBERASYON ANBASADÈ ALEX SAAB. SE YON SOLIDARITE NOU FÈ AK ANBASADÈ ALEX SAAB AK FANMI L, AK GOUVÈNMAN SOSYALIS PREZIDAN NICOLAS MADURO AP DIRIJE A EPI AK PÈP VENEZYELA A. Sa fè 3 lane depi gouvènman ameriken kenbe nan prizon anbasadè Venezyelyen ALEX SAAB,", "domain": "rezonodwes.com", "date": "2025-11-07 19:25:13", "url": "https://rezonodwes.com/?p=312989", "image_url": null}
{"title": "Move tan : Plizyè lokalite Leyogàn menase pou disparèt akoz Rivyè Momans - Rezo Nòdwès", "text": " Mwen Koube m byen ba pou m eskize m pou fason mwen itilize pou m rantre an kontak ak ou, men lè se pou anonse yon danje ki pandye sou tèt kretyen vivan, mwen jije tout mwayen yo ka itil. Objektif mesaj mwen an se pou m voye yon *SOS*, pou moun nan vil Léogâne, ki fèk sot frape ak inondation ki lakoz plizyè moun mouri. Toutfwa, pwojektè yo fikse sèlman sou sant vil la, pandan lavi kèk santèn milye tyovi riske pase mal nan jou kap vini yo. Malgre nou anfas yon Leta ki pa bay popilasyon an regle anyen pou li, mwen solisite kapasite nou genyen pou fè moun tande nou, pou m lanse alèt sa yon fason pou m atire atansyon moun kap dirije yo ak moun ki vle ede yo, sou gwo malè ki pandye sou kèk lokalite nan Léogâne ki menase ak Larivyè Momans, tankou Biré, Neply, Lassalle, Brache, Flon, Laferoney, elatriye. Fas ak gwo risk ki ka lakòz lokalite sa yo konte plizyè milye kadav nan jou kap vini yo, mwen solisite sipò nou pou pèmèt kri sa rive pi lwen. Yon aksyon konsa ap senbolize patisipasyon w nan ede nou sove lavi plizyè milye tilèzanj ki pa fè anyen ke sibi movèz gouvènans dirijan nou yo depi plis pase de (2) syèk. Salitasyon patriyotik ! Jacky Joseph Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mwen Koube m byen ba pou m eskize m pou fason mwen itilize pou m rantre an kontak ak ou, men lè se pou anonse yon danje ki pandye sou tèt kretyen vivan, mwen jije tout mwayen yo ka itil. Objektif mesaj mwen an se pou m voye yon *SOS*, pou moun nan vil Léogâne,", "domain": "rezonodwes.com", "date": "2025-11-07 19:25:14", "url": "https://rezonodwes.com/?p=312914", "image_url": null}
{"title": "Pati Molha denonse atak nèg ak zam fè sou ansyen senatè Evallière Beauplan - Rezo Nòdwès", "text": "Jedi 8 Jen 2023, Nòt Denonsyasyon Mouvman pou Libere Ayiti (MOLHA) kondane atak miskle nèg ak zam fè sou Kowòdonatè Nasyonal li,  Senatè Evallière Bauplan, lakay li Taba 60 zòn sun auto,Mékredi Ki te  7 jen an nan apré midi,Gras ak detèminasyon plis vijilans lapolis ansyen palmantè a sove anba fòs fè nwa yo. MOLHA te toujou sèten ak konvenki ke batay kont dilapidatè ke Senatè a te deside mennen nan nivo Sena Repiblik lan pat piti. Nou te atann nou ke dilapitatè yo tap reyaji, men ale jis ka tante sasinen kowòdonatè a fizikman aprè tout tantativ yo pou sasinen karaktè l pat vini nan lide nou. Nap egzòte tout sila yo ki konnen yo tap banbile nan vòlè lajan Petrocaribe a pou yo tann lajistis pou mete kòd nan kou yo olye pou yap peye gang pou anfonse yo pi fon nan pratik malsen yo. Ansyen reprezantan nòdwès lan ap kontinye fè pridans pandan nap egzije fòs lòd yo pran responsabilite yo. Peyi an paka kontinye ap konte zak malonèt sa yo. Ke dilapidatè yo rekonèt yon fwa pou tout ke asasinen Bauplan ou nenpòt ki lòt moun pap blanchi yo. Rapò a pa pou yon moun e lemond antye deja ranmase travay ki te fèt la. Batay lan ap kontinye kontinye, fòk lajistis finalman triyonfe . Kowòdinasyon Nasyonal MOLHA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 8 Jen 2023, Nòt Denonsyasyon Mouvman pou Libere Ayiti (MOLHA) kondane atak miskle nèg ak zam fè sou Kowòdonatè Nasyonal li, Senatè Evallière Bauplan, lakay li Taba 60 zòn sun auto,Mékredi Ki te 7 jen an nan apré midi,Gras ak detèminasyon plis vijilans lapolis ansyen palmantè a sove anba fòs fè nwa yo. MOLHA", "domain": "rezonodwes.com", "date": "2025-11-07 19:25:15", "url": "https://rezonodwes.com/?p=312727", "image_url": null}
