{"text": "sajes | REKA\n\n“SAJÈS AYISYEN” Dènye Liv Maks Maniga a [Dapre Lionel Hogu] manigatDefen grann mwen te toujou repete fèt Nwèl se pou timoun resevwa kado, joudlan se lè granmoun resevwa pa yo, enpi Lewa se pou moun yo te bliye oswa pèsonn pa te panse yo t ap fè yon jès ak yo. Isit Ozetazini, joudlan se jou tout moun sèmante yo pral kite tout move mès pou pran bon rezolisyon yo pral suiv pandan tout ane a. Kèlkeswa nan kategori ou tonbe, men yon desizyon ou dwe pran: achte “SAJÈS AYISYEN, Maks Maniga ekri. Soutit liv la se “Ansyen Pwovèb Kreyòl, Enspirasyon Pou Lavi Modèn”, se yon liv ki pibliye nan Koleksyon Koukouy, enpi EducaVision pibliye li nan fen 2009 la (nou ka wè 2010 nan piblikasyon an, sa vle di li fenk soti tou cho anba près). “Sajès Ayisyen” pa mache poukont li, li se marasa ak yon lòt liv ki te pibliye anvan nan menm ane 2009 la. Premye liv la se: “Proverbes Créoles Haitiens du dix-neuvième siècle”, menm otè a ekri an franse. Se yon edisyon modèn yon liv ki te parèt deja an 1877 anba kout plim J. J. Oden ki te ofri l bay piblik la 1011 pwovèb. Mwen rele de liv sa yo de liv marasa paske yo se menm, youn an franse ak kreyòl, lòt la se an kreyòl tou pi. Toulede prezante menm pwodui a, sèlman gen moun ki di yo pi alèz nan li franse, enpi gen lòt ki fè jefò pou yo li kreyòl fasilman, dapre volonte ou, ou a chwazi sa ki pi bon pou ou. REKA te pale sou premye liv la deja nan mwa me, lè nou te resevwa yon kopi nan men Maks, men sa nou te di: « LIV KI FÈNK PARÈT REKA, atravè Lionel Hogu, te resevwa liv Max Manigat te pibliye a, « PROVERBES CREOLES HAITIENS du dix-neuvième siècle » ki parèt pi bonè nan ane sa a. Nou li liv la men nou te renka pou pale sou li akòz tit la te an franse menm si anndan liv la se Kreyòl ki bay kalinda sou toutlaliy. Lè REKA te fòme, nou te fè sèman pou voye Kreyòl monte tou pi, nou pa vle bay enpresyon nou ka fè konpwomi. Nou refize anpil lòt liv an Franse deja, nou pa te vle pou moun sa yo te vin akize nou nan patipri pou kin an nou: Maks. Anons anba a di yon vèsyon kreyòl pran lari. Nou pral fè refleksyon pa nou sou toulede liv yo ansanm. Annatandan gade tèks sa yo ki parèt deja pou prezante liv la: Sa fè 132 zan, an 1877 J. J. Oden te fè dezyèm edisyon : « Recueil de proverbes créoles » li a parèt. Edisyon sa a « revue et augmentée » te pote bay piblik la 1011 pwovèb ; kèk nan yo rete jouk jounen jodi, dòt – sitou zen nan epòk sa a – ki disparèt. Nan moman kote lang nasyonal nou an ap leve tèt li – alafendèfen – tankou premye zouti pou Ayisyen kominike ak Ayisyen parèy yo, mwen kwè li bon pou mwen mete pwovèb kreyòl sila yo nan men pèp la. Pwovèb se eksperyans yon pèp. Ayisyen, yon pèp abitan k ap viv ak ti zing ; k ap tòdye men yon tè kòkòtò ; k ap viv avèk zòt ki konn malveyan ; gan de fwa yo aji yon jan ki mal pou èskplike. Pwovèb yo va ede nou konprann sa ki nan tèt yo epi santi tou anpil sa y ap boukannen. Eritaj sa a lelit nou yo toujou fè kankou li pa egziste, enben se li ki san nan venn lizay pèp la. 132 an apre dezyèm edisyon Recueil de Proverbes créoles sa a te fin parèt, plizyè santèn konpatriyòt nou yo ki konn li kreyòl ase va pran plezi pou li yo nan òtograf yo konnen an. An 1877, sete yon ti ponyen nèg a fokòl ki te jwi pawòl sa yo. Lide sa a plis pase tout lòt te pouse m pran desizyon pou mwen mete fè. Mwen te kontan fè travay sa a avèk lide – mwen konnen se yon lide moùn fou – pou Recueil de Proverbes créoles la, ki te pibliye an 1872 ak 1877, ta kapab ede nou amelyore charabya yanmyanm kakachat, zòt ta vle rele kreyòl la, m ap tande depi sèt an nan bouch majorite animatè pwogram radyo nan Sid Florid la. Mwen ta ozanj, anplis, si m ta wè rekèy sa a rive nan tout zile ak peyi kreyòl nan Karayib la, nan Amerik di Sid la avèk peyi Oseyan Endyen yo pou li pote lareverans ak tavoudra gran sè yo : Ayiti. Mwen kwè tout rezon sa yo montre yon reyedisyon Recueil de Proverbes créoles sa a mize nan wout men li pote bon konmisyon.» Nou santi retisans mwen te genyen lè premye liv la te sòti, Maks te pale ak mwen pou mande m pran san m paske vèsyon kreyòl la te deja nan kouti. Toudayè men sa EducaVision te ekri nan menm epòk la: Edisyon Educa Vision, Inc. ap anonse dènye liv Maks Maniga a : SAJÈS AYISYEN – ANSYEN PWOVÈB KREYÒL – ENSPIRASYON POU LAVI MODÈN 2010, 150p. US $15.00 + $3.00 lapòs FENK PARÈT Je wè, bouch pe! Liv Maks Maniga a se pa premye liv ki ekri sou pwovèv ayisyen, mwen pi renmen pa Maks la paske li mete refleksyon pa li tou ki pou ede nou konprann nannan pwovèb yo. Travay sa a nesesè anpil paske gen pwovèb ki granmoun anpil enpi ki swa pèdi sans yo te genyen anvan an oswa sans la vin chanje apre yon tan. Maks, se pa t yon lide moun fou jan ou di li a, se yon travay sovtaj pawoli kreyòl yo. Mwen di ou mèsi onon nou tout ki pral sèvi ak liv la lakay nou pou enspire lavi nou, pou esplike lavi ak aksyon zòt, pou edike elèv nou yo dapre pawòl ki soti nan bouch grandèt yo. Mèsi ankò! Bònane! Men kote nou ap jwenn kado pou tèt nou oswa pou moun nou apresye anpil: POU KÒMANDE LI : (Si ou vle yon liv siyen) Max Manigat 16302 SW 28th Court Miramar FL 33027-5213 Telefòn : 954-443-2260 maxmanigat@aol.com ——————————- Educa Vision, Inc. 7550 NW 47th Avenue Coconut Creet FL 33073 Telefòn : 954-968-7433 Faks : 954-970-0330 www.educa.com educa@aol.com ——————————- NOU KAPAB ACHTE LI TOU NAN: Libreri Mapou Bookstore 5919 NE 2nd Avenue Miami FL 33137 Telefòn : 305-757-9922 Faks : 305-757-3606 mapoujan@bellsouth.com ——————————- Haitian Book Centre P.O. Box 258 Uniondale NY 11553 Telefòn : 516-538-5899 Faks : 775-854-0923 info@haitianbookcentre.com www.haitianbookcentre.com ——————————- Grenadier Books 1583 Albany Avenue (corner Glenwood Avenue) Brooklyn NY Tel. 718-421-0162 ——————————- Communication Plus, S.A. 24 Delmas 60, Musseau Delmas, HAÏTI – HT6120 Telefòn : 2510-7047 / 3510-7230 complusa@yahoo.com ——————————- Libreri KEPKAA 2000 boulevard St-Joseph est, Porte B Montréal, Québec H2H 1N CANADA Telefòn : 514-750-8800 Faks : 514-303-1558 librerikepkaa@videtron.com www.kepkaa.com Dènye Liv Maks Maniga a [Dapre Lionel Hogu] manigatDefen grann mwen te toujou repete fèt Nwèl se pou timoun resevwa kado, joudlan se lè granmoun resevwa pa yo, enpi Lewa se pou moun yo te bliye oswa pèsonn pa te panse yo t ap fè yon jès ak yo. Isit Ozetazini, joudlan se jou tout moun sèmante yo pral kite tout move mès pou pran bon rezolisyon yo pral suiv pandan tout ane a. Kèlkeswa nan kategori ou tonbe, men yon desizyon ou dwe pran: achte “SAJÈS AYISYEN, Maks Maniga ekri. Soutit liv la se “Ansyen Pwovèb Kreyòl, Enspirasyon Pou Lavi Modèn”, se yon liv ki pibliye nan Koleksyon Koukouy, enpi EducaVision pibliye li nan fen 2009 la (nou ka wè 2010 nan piblikasyon an, sa vle di li fenk soti tou cho anba près). “Sajès Ayisyen” pa mache poukont li, li se marasa ak yon lòt liv ki te pibliye anvan nan menm ane 2009 la. Premye liv la se: “Proverbes Créoles Haitiens du dix-neuvième siècle”, menm otè a ekri an franse. Se yon edisyon modèn yon liv ki te parèt deja an 1877 anba kout plim J. J. Oden ki te ofri l bay piblik la 1011 pwovèb. Mwen rele de liv sa yo de liv marasa paske yo se menm, youn an franse ak kreyòl, lòt la se an kreyòl tou pi. Toulede prezante menm pwodui a, sèlman gen moun ki di yo pi alèz nan li franse, enpi gen lòt ki fè jefò pou yo li kreyòl fasilman, dapre volonte ou, ou a chwazi sa ki pi bon pou ou. REKA te pale sou premye liv la deja nan mwa me, lè nou te resevwa yon kopi nan men Maks, men sa nou te di: « LIV KI FÈNK PARÈT REKA, atravè Lionel Hogu, te resevwa liv Max Manigat te pibliye a, « PROVERBES CREOLES HAITIENS du dix-neuvième siècle » ki parèt pi bonè nan ane sa a. Nou li liv la men nou te renka pou pale sou li akòz tit la te an franse menm si anndan liv la se Kreyòl ki bay kalinda sou toutlaliy. Lè REKA te fòme, nou te fè sèman pou voye Kreyòl monte tou pi, nou pa vle bay enpresyon nou ka fè konpwomi. Nou refize anpil lòt liv an Franse deja, nou pa te vle pou moun sa yo te vin akize nou nan patipri pou kin an nou: Maks. Anons anba a di yon vèsyon kreyòl pran lari. Nou pral fè refleksyon pa nou sou toulede liv yo ansanm. Annatandan gade tèks sa yo ki parèt deja pou prezante liv la: Sa fè 132 zan, an 1877 J. J. Oden te fè dezyèm edisyon : « Recueil de proverbes créoles » li a parèt. Edisyon sa a « revue et augmentée » te pote bay piblik la 1011 pwovèb ; kèk nan yo rete jouk jounen jodi, dòt – sitou zen nan epòk sa a – ki disparèt. Nan moman kote lang nasyonal nou an ap leve tèt li – alafendèfen – tankou premye zouti pou Ayisyen kominike ak Ayisyen parèy yo, mwen kwè li bon pou mwen mete pwovèb kreyòl sila yo nan men pèp la. Pwovèb se eksperyans yon pèp. Ayisyen, yon pèp abitan k ap viv ak ti zing ; k ap tòdye men yon tè kòkòtò ; k ap viv avèk zòt ki konn malveyan ; gan de fwa yo aji yon jan ki mal pou èskplike. Pwovèb yo va ede nou konprann sa ki nan tèt yo epi santi tou anpil sa y ap boukannen. Eritaj sa a lelit nou yo toujou fè kankou li pa egziste, enben se li ki san nan venn lizay pèp la. 132 an apre dezyèm edisyon Recueil de Proverbes créoles sa a te fin parèt, plizyè santèn konpatriyòt nou yo ki konn li kreyòl ase va pran plezi pou li yo nan òtograf yo konnen an. An 1877, sete yon ti ponyen nèg a fokòl ki te jwi pawòl sa yo. Lide sa a plis pase tout lòt te pouse m pran desizyon pou mwen mete fè. Mwen te kontan fè travay sa a avèk lide – mwen konnen se yon lide moùn fou – pou Recueil de Proverbes créoles la, ki te pibliye an 1872 ak 1877, ta kapab ede nou amelyore charabya yanmyanm kakachat, zòt ta vle rele kreyòl la, m ap tande depi sèt an nan bouch majorite animatè pwogram radyo nan Sid Florid la. Mwen ta ozanj, anplis, si m ta wè rekèy sa a rive nan tout zile ak peyi kreyòl nan Karayib la, nan Amerik di Sid la avèk peyi Oseyan Endyen yo pou li pote lareverans ak tavoudra gran sè yo : Ayiti. Mwen kwè tout rezon sa yo montre yon reyedisyon Recueil de Proverbes créoles sa a mize nan wout men li pote bon konmisyon.» Nou santi retisans mwen te genyen lè premye liv la te sòti, Maks te pale ak mwen pou mande m pran san m paske vèsyon kreyòl la te deja nan kouti. Toudayè men sa EducaVision te ekri nan menm epòk la: Edisyon Educa Vision, Inc. ap anonse dènye liv Maks Maniga a : SAJÈS AYISYEN – ANSYEN PWOVÈB KREYÒL – ENSPIRASYON POU LAVI MODÈN 2010, 150p. US $15.00 + $3.00 lapòs FENK PARÈT Je wè, bouch pe! Liv Maks Maniga a se pa premye liv ki ekri sou pwovèv ayisyen, mwen pi renmen pa Maks la paske li mete refleksyon pa li tou ki pou ede nou konprann nannan pwovèb yo. Travay sa a nesesè anpil paske gen pwovèb ki granmoun anpil enpi ki swa pèdi sans yo te genyen anvan an oswa sans la vin chanje apre yon tan. Maks, se pa t yon lide moun fou jan ou di li a, se yon travay sovtaj pawoli kreyòl yo. Mwen di ou mèsi onon nou tout ki pral sèvi ak liv la lakay nou pou enspire lavi nou, pou esplike lavi ak aksyon zòt, pou edike elèv nou yo dapre pawòl ki soti nan bouch grandèt yo. Mèsi ankò! Bònane! Men kote nou ap jwenn kado pou tèt nou oswa pou moun nou apresye anpil: POU KÒMANDE LI : (Si ou vle yon liv siyen) Max Manigat 16302 SW 28th Court Miramar FL 33027-5213 Telefòn : 954-443-2260 maxmanigat@aol.com ——————————- Educa Vision, Inc. 7550 NW 47th Avenue Coconut Creet FL 33073 Telefòn : 954-968-7433 Faks : 954-970-0330 www.educa.com educa@aol.com ——————————- NOU KAPAB ACHTE LI TOU NAN: Libreri Mapou Bookstore 5919 NE 2nd Avenue Miami FL 33137 Telefòn : 305-757-9922 Faks : 305-757-3606 mapoujan@bellsouth.com ——————————- Haitian Book Centre P.O. Box 258 Uniondale NY 11553 Telefòn : 516-538-5899 Faks : 775-854-0923 info@haitianbookcentre.com www.haitianbookcentre.com ——————————- Grenadier Books 1583 Albany Avenue (corner Glenwood Avenue) Brooklyn NY Tel. 718-421-0162 ——————————- Communication Plus, S.A. 24 Delmas 60, Musseau Delmas, HAÏTI – HT6120 Telefòn : 2510-7047 / 3510-7230 complusa@yahoo.com ——————————- Libreri KEPKAA 2000 boulevard St-Joseph est, Porte B Montréal, Québec H2H 1N CANADA Telefòn : 514-750-8800 Faks : 514-303-1558 librerikepkaa@videtron.com www.kepkaa.com reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:17", "url": "https://kreyol.org/sajes/", "image_url": null}
{"text": "letIfe | REKA\n\nKijan nou konprann “Lèt Ife ak Soul” ? [Ak Pierre Michel Chéry] Lèt Ife ak Soul (2006) se premye rezilta eksperyans Michel-Ange Hyppolite (Kaptenn Koukourouj) ap fè nan sèvi ak lèt tankou yon fòm literè, yon eksperyans kote mouche vle mete kategori lèt-la sou menm pye ak lòt kategori literè tankou pwezi, kont, woman, istwakout, lodyans, elatriye… Lè otè a pran tèt bann nan (se li ki parèt ak fòm sa-a an premye, dapre sa nou konnen), se yon envitasyon li voye bay lòt ekriven ayisyen, ki sèvi ak lang kreyòl Ayiti-a, pou yo laji kad literati kreyòl-la, epi pou yo pran chans apante lòt fòm literè. Poudayè. Nou kab di aksyon Michel-Ange Hyppolite-la ( Kaptenn Koukourouj) pa rete tankou grenn senk, li jwenn reponndong nan travay Franz Benjamin ak youn sidi ki genyen lèt sèlman: Tan Lapli (2007) epi nan dènye liv Henri-Robert Durandisse-la Langay lanmou (2008), yon seri lèt tou kout, nou ta kab di, se biyè Durandisse te ap ekri anmore-li. Demach Michel-Ange Hyppolite-la siprann nou pou 2 rezon: premye rezon-an, se akoz li fè nou poze kesyon sa-a: kouman fè ekriven kreyòl ayisyen-yo te kite fòm lèt-la sou kote depi tout tan sa-a? Dezyèm rezon an, se dèske nou santi lèt la ofri literati ayisyen-an yon chay fasilite pou divès kalite kout sizo, sou divès kalite sijè, ki ta kab pi difisil, oubyen ki pi egzijan nan lòt kategori literè-yo. Ekriven ki ta chwazi sèvi ak kategori lèt-la ap gen posiblite pou yo sòti nan kad egzijans kategori pwezi-a mande yo a. Y’ap kapab parèt ak nivo pwoblèm ki genyen anndan yon woman, oubyen yon istwakout epi rezoud li nan yoùn osnon de paj. Malgre divès opòtinite yon tèks ki ekri nan kategori lèt ka kreye pou yon ekriven, li rete klè pou tout moùn, kategori lèt la vini ak egzijans pa- li pou tout atis respekte, nan limit ki posib-yo. Otreman, nan literati kreyòl Ayiti-a, nouvo kategori sa-a riske tounen yon bouyon, kote atisplim-lan ka bliye literati se yon fòm atizay ki genyen pwòp karakteristik pa-li. Kite kantik pran priyè. Kouman nou analize “Lèt Ife ak Soul” ? Lèt Ife ak Soul parèt tankou lèt de (2) anmore k’ap sèvi ak souvni yo pou yo bat ak lavi-a. Sepandan, si lèt yo te regade de (2) moùn ki ekri yo-a sèlman, yo pa t’ap pi itil pase sa. Paske, moùn k’ap li “Lèt Ife ak Soul” dwe dekouvri, nan koze k’ap soti anba plim pèsonaj-yo, se batay pou mete amoni nan lavi-a ki bay lèt-yo tout enpòtans-yo. Nou dwe siyale, mo “amoni” an ale vini, sou divès fòm, nan lèt-yo. Sou plan jeneral, premye remak nou fè, lèt aktè-yo parèt sou nou an dezekilib. Nou jwenn dezekilib-la nan kantite lèt chak aktè ekri. Ife ekri plis pase Soul. Konsa, sou yon ventèn lèt ki nan liv-la, se 5 lèt senpman Soul ekri. Lòt remak sou dezekilib la chita nan longè lèt 2 pèsonaj-yo. Lèt Ife yo pi long lontan pase lèt Soul-yo ki pa fasil rive plen yon paj. Anvan dezekilib-la, ki sòti nan touman lavi-a, parèt nan rapò sosyal 2 pèsonaj yo, nou jwenn li nan fòm ak nan estil lèt-yo. Dezekilib ki nan lèt-yo pral rapouswiv nan rapò 2 pèsonaj-yo, paske Lèt Ife ak Soul se yon zèv total. Nan kèlkeswa dimansyon nou konsidere-li, se menm anbyans dezekilab- la ki reparèt sou nou. Dezekilib ki nan fòm lèt-yo mete nou nan sitiyasyon pou nou dekouvri lòt debalansman ki genyen nan liv-la. Se sa tou ki anonse nou gen yon amoni ki an danje. Konsa, nou antre nan lèt-yo apati divès debalansman nou konstate-yo. Pou noumenm, amoni-an se sitiyasyon ideyal tout moùn nòmal ta renmen viv. Amoni vle di ekilib. Kounye-a, sa ki enterese-nou nan vwayaj de (2) anmore sa-yo ( Ife ak Soul), se chèche konnen si amoni-an ap janm tounen, epitou si li tounen, se nan ki fason ekilib-la pral parèt nan nan alevini lèt-yo. Tankou nou te deja prevwa sa nan fòm nan, Lèt Ife ak Soul, se toumant, k’ ap kreye dezekilib. Se sa ki lakòz Soul ekri : «Mwen dwe toujou raple-w, se pa pote m’ap pote fado-a, se trennen m’ap trennen-l, se woule mwen ap woule anba li …[Sepandan] ou mèt konte sou mwen. Mwen renmen ou !» Anmezi nou ap li lèt yo, nou remake batay pou lavi, ki parèt nan lèt yo, se batay pou retablisman ekilib nan mitan anmore-yo. Men, ekilib ak amoni pa ka egziste an grenn senk. Remake enpòtans pawòl sa yo: “… konte sou mwen. Mwen renmen ou”. Konsa, batay pou lavi-a pa ka fèt dèyè do lanmou. Se lanmou de moùn yo genyen yoùn pou lòt ki kanpe kòm prensipal sous pou ekilibre amoni-an. Kit nou swiv lèt yo sou plan literè, kit nou swiv yo sou plan santimantal, osnon sou plan filozofik, nan tout nivo demach nou-yo, nou jwenn menm chema a: kalmi ak boulvès, epi ekilib ak dezekilib. Yo chak parèt nan moman pa -yo. Men, se makonnay opozisyon sa yo ak divès fason aktè-yo itilize pou yo rezoud konfli distans-lan kreye nan mitan-yo, ki sèvi levye pou remete yo, chak fwa li nesesè, sou chemen amoni-an. Sou plan literè, mouvman opozisyon n’ap swiv la mande pou nou gade fason Ife ekri, epi kouman Soul reponn. Si nou ta vle tabli yon diferans nan fason Ife ak Soul ekri. Nou kab di, li ra pou Soul sèvi ak mòso pwezi nan lèt li yo, etan Ife, sou bò pa l’’, p’ap rate yon okazyon pou li pa mete yon moso pwezi pou li apwofondi sa li fin di yo, oubyen sa li pral di aklè pi devan nan lèt li-yo. Egzanp, Ife ekri : “Amezi mwen louvri pòt ak fenèt pou ou antre/…/Se amezi… /Ou ap kadnase” sa-a se nivo pwezi-a, pi devan, nou li : “Ou leve tout sa ou kapab, pou ou fèmen tèt ou…” (paj 97).. Tankou nou di li pi wo-a, lèt Soul-yo gen yon karaktè dirèk. Ann li: “Mwen te renmen ou yè, mwen renmen ou jodi-a epi m’ap toujou kontinye renmen ou” (paj 100). Langaj la klè, pa gen benyen-kache-lonbrit, pa ka gen pase-akote, n’a konprann poukisa pi devan. Lè Soul ekri, se pou li anonse Ife ki desizyon li pran. Se vre, gen 2 okazyon, kote li kite doulè separasyon an pale, men an jeneral, se silans Soul k’ap montre nou diyite madanm nan. Soul pa sèvi ak imaj tankou Ife … Men de (2) nan kèk ra imaj nou jwenn nan lèt Soul-yo : “…lonnen pasyon nou nan chandèl pasyans” (paj 103), “nou aprann woule anba touman lavi jouk nou pote mak lavi sou po nou” (paj 96), imaj yo pa ka pi dirèk pase sa yo vle di-a. La-a ankò, nou gen manifestasyon apwòch dirèk, ki genyen nan lide, ki soti nan lèt Soul-yo. Si lèt yo pran fòm sa-yo, genyen yon rezon pou sa. Rezon an chita nan pèsonalite de (2) moun k’ap ekri yo a. Kit se Soul k’ap ekri, kit se Ife, lèt-yo ap benyen nan melankoli. Melankoli separasyon. Melankoli lavi difisil. Tou de aktè-yo ap sèvi ak souvni-yo pou yoùn rive remonte moral lòt nan lèt yo. Men nan ale-vini ant de pèsonaj-yo, malgre se Ife nou wè k’ap eseye remonte moral Soul, moùn ki bezwen remontan tout bon-an, se Ife, paske se pa fasil pou Soul bay “chagren-li lèz kò-li” nan lèt l’ap ekri-yo. Nou di sa, paske pawòl doulè-a se nan bouch Ife l’ap sòti tankou ti bebe ki bezwen tete : “Jodi a mwen ap gade nou, epi mwen pran konte wonn doulè lavi a kite sou nou.” (paj 39), “depi manman mwen Femi ak papa mwen Nounn fin tobout nan peyi san chapo, mwen santi mwen depareye”( paj 51), “tan pase … gen pouvwa … trennen transpò chagren … fado pou tan prezan” (paj 81). Se tankou Ife ta vle doktè Soul konprann ki kote li santi doulè-a. Nan kòmansman analiz nou-an, nou te fè konprann “Lèt Ife ak Soul” se yon goumen dèyè amoni tankou moun k’ap chache dlo, lè, dife ak tè, divès eleman natirèl ki esansyèl nan ekzistans tout kretyenvivan. Kesyon nou, se èske lektè-a ap rive dekouvri amoni nou vle li jwenn nan? Nou pa kab reponn pou-li. Mèzalò, si lektè-a pran san-li pou l’ balanse divès eleman ki nan liv-la, l’ap jwenn ekilib-la, l’ap konprann amoni n’ap pale- a. Bò kote pa nou, nou dekouvri, premye boulvès ki kreye dezekilib nan lavi pèsonaj yo, se separasyon-an. Dezekilib sa-a trennen yon rado lòt toumant materyèl ak enkyetid dèyè-l : “solèy nou pa leve nan menm syèl”, “… nou woule anba touman lavi” (paj 96), “… mwen pran konte wonn doulè lavi a kite sou nou” (paj 39), “… jounen jodi a, se twa timounn yo ak mwen, nou kat la ki pran nan eto”, “Nou pa ta renmen pran nan okenn kou siprann.” (paj 17). Tankou nou te deja di l’, se Ife ki nan soufrans, poutan, li montre nou se li k’ap konsole Soul. Daprè noumenm, Soul ap soufri, men pa gen pèsonn ki ka konprann soufrans Soul-la pase Ife. Nou kab menm di, soufrans Soul-la se yon plenn nan kè, k’ap toufe. Nou jwenn-li ni nan kantite, ni nan longè lèt li yo anndan liv-la. Tout demach Ife-yo, se fòse Soul met doulè-a deyò, (an fèt, Ife ap plenyen pou Soul k’ap soufri). Se tankou Ife ap di Soul “pa kite lapenn nan toufe-w”. “Lèt Ife ak Soul”, se pa touman separasyon sèlman, se de (2) moùn k’ap viv nan mitan lòt moùn, se de moùn k’ap afime konsepsyon yo sou lavi-a. Nan lide ki ap simaye pasi pala anndan lèt yo, se filozofi egzistansyalis-la k’ap bay aksyon pèsonaj-yo sans-yo nan lavi-a. De (2) aktè ki nan lèt-yo bay lavi-yo sans nan sa y’ap fè pou yo ede lòt moùn viv “… si nou aprann gide lòt mounn, se chay nou tout ansanm ki va vin pi lejè…”(paj 87). Chwa nou fè nan lavi-a depase mezi tan n’ap pase sou tè a, y’ap kontinye nan lòt moùn, paske lè nou t’ap chwazi pou tèt nou, se pou sila-yo k’ap vini-yo nou t’ap chwazi tou : “… sa nou te konn plante pou pwòp tèt nou, nou kòmanse vannen yo pou nou chwazi … pou pitit-pitit nou” (paj 65). “Wout lavi a se pa yon wout pyèsmounn kapab fè san sipò lèzòt” (paj 87). Se sa tou Ife ak Soul pwouve nou, lè yo chwazi pote sipò-yo bay lòt moùn. Ann li : «Nou pa dwe lage tiwèl nou atè, ni tou nou pa kab sispann ede lèzòt bati katedral rèv yo. Kèlkeswa rèv yo chwazi Pou sizle bèl galèt lanmou Kèlkeswa pawòl damou yo chante Pou taye lamvit rèv yo Kèlkeswa wotè yo deside monte Pou pase akwarèl espwa yo depi fòs volonte yo reponn, se responsablite nou pou nou kanpe ak yo.» ( paj 86) Nou espere lòt moùn, ki rive li lèt yo menm jan ak nou, va pote diplis pa yo sou analiz nou-yo, paske chak lektè genyen pwòp eksperyans pa li. Se sentèz divès eksperyans sa-yo, melanje ak eksperyans lavi Ife ak Soul, ki va sèvi leson pou agrandi wout lavi chak moun ki va gen chans li Lèt Ife ak Soul. Pierre Michel Chéry Delmas 22 Dawout 2009 pimich@yahoo.com P.B. ( Pa Bliye): Se ak pèmisyon Pierre Michel Chéry, Koukouy Kanada pase men nan òtograf orijinal-la pou li ka respekte prensip òtograf ofisyèl 18 sektanm 1979-la. [Ak Pierre Michel Chéry] Lèt Ife ak Soul (2006) se premye rezilta eksperyans Michel-Ange Hyppolite (Kaptenn Koukourouj) ap fè nan sèvi ak lèt tankou yon fòm literè, yon eksperyans kote mouche vle mete kategori lèt-la sou menm pye ak lòt kategori literè tankou pwezi, kont, woman, istwakout, lodyans, elatriye… Lè otè a pran tèt bann nan (se li ki parèt ak fòm sa-a an premye, dapre sa nou konnen), se yon envitasyon li voye bay lòt ekriven ayisyen, ki sèvi ak lang kreyòl Ayiti-a, pou yo laji kad literati kreyòl-la, epi pou yo pran chans apante lòt fòm literè. Poudayè. Nou kab di aksyon Michel-Ange Hyppolite-la ( Kaptenn Koukourouj) pa rete tankou grenn senk, li jwenn reponndong nan travay Franz Benjamin ak youn sidi ki genyen lèt sèlman: Tan Lapli (2007) epi nan dènye liv Henri-Robert Durandisse-la Langay lanmou (2008), yon seri lèt tou kout, nou ta kab di, se biyè Durandisse te ap ekri anmore-li. Demach Michel-Ange Hyppolite-la siprann nou pou 2 rezon: premye rezon-an, se akoz li fè nou poze kesyon sa-a: kouman fè ekriven kreyòl ayisyen-yo te kite fòm lèt-la sou kote depi tout tan sa-a? Dezyèm rezon an, se dèske nou santi lèt la ofri literati ayisyen-an yon chay fasilite pou divès kalite kout sizo, sou divès kalite sijè, ki ta kab pi difisil, oubyen ki pi egzijan nan lòt kategori literè-yo. Ekriven ki ta chwazi sèvi ak kategori lèt-la ap gen posiblite pou yo sòti nan kad egzijans kategori pwezi-a mande yo a. Y’ap kapab parèt ak nivo pwoblèm ki genyen anndan yon woman, oubyen yon istwakout epi rezoud li nan yoùn osnon de paj. Malgre divès opòtinite yon tèks ki ekri nan kategori lèt ka kreye pou yon ekriven, li rete klè pou tout moùn, kategori lèt la vini ak egzijans pa- li pou tout atis respekte, nan limit ki posib-yo. Otreman, nan literati kreyòl Ayiti-a, nouvo kategori sa-a riske tounen yon bouyon, kote atisplim-lan ka bliye literati se yon fòm atizay ki genyen pwòp karakteristik pa-li. Kite kantik pran priyè. Kouman nou analize “Lèt Ife ak Soul” ? Lèt Ife ak Soul parèt tankou lèt de (2) anmore k’ap sèvi ak souvni yo pou yo bat ak lavi-a. Sepandan, si lèt yo te regade de (2) moùn ki ekri yo-a sèlman, yo pa t’ap pi itil pase sa. Paske, moùn k’ap li “Lèt Ife ak Soul” dwe dekouvri, nan koze k’ap soti anba plim pèsonaj-yo, se batay pou mete amoni nan lavi-a ki bay lèt-yo tout enpòtans-yo. Nou dwe siyale, mo “amoni” an ale vini, sou divès fòm, nan lèt-yo. Sou plan jeneral, premye remak nou fè, lèt aktè-yo parèt sou nou an dezekilib. Nou jwenn dezekilib-la nan kantite lèt chak aktè ekri. Ife ekri plis pase Soul. Konsa, sou yon ventèn lèt ki nan liv-la, se 5 lèt senpman Soul ekri. Lòt remak sou dezekilib la chita nan longè lèt 2 pèsonaj-yo. Lèt Ife yo pi long lontan pase lèt Soul-yo ki pa fasil rive plen yon paj. Anvan dezekilib-la, ki sòti nan touman lavi-a, parèt nan rapò sosyal 2 pèsonaj yo, nou jwenn li nan fòm ak nan estil lèt-yo. Dezekilib ki nan lèt-yo pral rapouswiv nan rapò 2 pèsonaj-yo, paske Lèt Ife ak Soul se yon zèv total. Nan kèlkeswa dimansyon nou konsidere-li, se menm anbyans dezekilab- la ki reparèt sou nou. Dezekilib ki nan fòm lèt-yo mete nou nan sitiyasyon pou nou dekouvri lòt debalansman ki genyen nan liv-la. Se sa tou ki anonse nou gen yon amoni ki an danje. Konsa, nou antre nan lèt-yo apati divès debalansman nou konstate-yo. Pou noumenm, amoni-an se sitiyasyon ideyal tout moùn nòmal ta renmen viv. Amoni vle di ekilib. Kounye-a, sa ki enterese-nou nan vwayaj de (2) anmore sa-yo ( Ife ak Soul), se chèche konnen si amoni-an ap janm tounen, epitou si li tounen, se nan ki fason ekilib-la pral parèt nan nan alevini lèt-yo. Tankou nou te deja prevwa sa nan fòm nan, Lèt Ife ak Soul, se toumant, k’ ap kreye dezekilib. Se sa ki lakòz Soul ekri : «Mwen dwe toujou raple-w, se pa pote m’ap pote fado-a, se trennen m’ap trennen-l, se woule mwen ap woule anba li …[Sepandan] ou mèt konte sou mwen. Mwen renmen ou !» Anmezi nou ap li lèt yo, nou remake batay pou lavi, ki parèt nan lèt yo, se batay pou retablisman ekilib nan mitan anmore-yo. Men, ekilib ak amoni pa ka egziste an grenn senk. Remake enpòtans pawòl sa yo: “… konte sou mwen. Mwen renmen ou”. Konsa, batay pou lavi-a pa ka fèt dèyè do lanmou. Se lanmou de moùn yo genyen yoùn pou lòt ki kanpe kòm prensipal sous pou ekilibre amoni-an. Kit nou swiv lèt yo sou plan literè, kit nou swiv yo sou plan santimantal, osnon sou plan filozofik, nan tout nivo demach nou-yo, nou jwenn menm chema a: kalmi ak boulvès, epi ekilib ak dezekilib. Yo chak parèt nan moman pa -yo. Men, se makonnay opozisyon sa yo ak divès fason aktè-yo itilize pou yo rezoud konfli distans-lan kreye nan mitan-yo, ki sèvi levye pou remete yo, chak fwa li nesesè, sou chemen amoni-an. Sou plan literè, mouvman opozisyon n’ap swiv la mande pou nou gade fason Ife ekri, epi kouman Soul reponn. Si nou ta vle tabli yon diferans nan fason Ife ak Soul ekri. Nou kab di, li ra pou Soul sèvi ak mòso pwezi nan lèt li yo, etan Ife, sou bò pa l’’, p’ap rate yon okazyon pou li pa mete yon moso pwezi pou li apwofondi sa li fin di yo, oubyen sa li pral di aklè pi devan nan lèt li-yo. Egzanp, Ife ekri : “Amezi mwen louvri pòt ak fenèt pou ou antre/…/Se amezi… /Ou ap kadnase” sa-a se nivo pwezi-a, pi devan, nou li : “Ou leve tout sa ou kapab, pou ou fèmen tèt ou…” (paj 97).. Tankou nou di li pi wo-a, lèt Soul-yo gen yon karaktè dirèk. Ann li: “Mwen te renmen ou yè, mwen renmen ou jodi-a epi m’ap toujou kontinye renmen ou” (paj 100). Langaj la klè, pa gen benyen-kache-lonbrit, pa ka gen pase-akote, n’a konprann poukisa pi devan. Lè Soul ekri, se pou li anonse Ife ki desizyon li pran. Se vre, gen 2 okazyon, kote li kite doulè separasyon an pale, men an jeneral, se silans Soul k’ap montre nou diyite madanm nan. Soul pa sèvi ak imaj tankou Ife … Men de (2) nan kèk ra imaj nou jwenn nan lèt Soul-yo : “…lonnen pasyon nou nan chandèl pasyans” (paj 103), “nou aprann woule anba touman lavi jouk nou pote mak lavi sou po nou” (paj 96), imaj yo pa ka pi dirèk pase sa yo vle di-a. La-a ankò, nou gen manifestasyon apwòch dirèk, ki genyen nan lide, ki soti nan lèt Soul-yo. Si lèt yo pran fòm sa-yo, genyen yon rezon pou sa. Rezon an chita nan pèsonalite de (2) moun k’ap ekri yo a. Kit se Soul k’ap ekri, kit se Ife, lèt-yo ap benyen nan melankoli. Melankoli separasyon. Melankoli lavi difisil. Tou de aktè-yo ap sèvi ak souvni-yo pou yoùn rive remonte moral lòt nan lèt yo. Men nan ale-vini ant de pèsonaj-yo, malgre se Ife nou wè k’ap eseye remonte moral Soul, moùn ki bezwen remontan tout bon-an, se Ife, paske se pa fasil pou Soul bay “chagren-li lèz kò-li” nan lèt l’ap ekri-yo. Nou di sa, paske pawòl doulè-a se nan bouch Ife l’ap sòti tankou ti bebe ki bezwen tete : “Jodi a mwen ap gade nou, epi mwen pran konte wonn doulè lavi a kite sou nou.” (paj 39), “depi manman mwen Femi ak papa mwen Nounn fin tobout nan peyi san chapo, mwen santi mwen depareye”( paj 51), “tan pase … gen pouvwa … trennen transpò chagren … fado pou tan prezan” (paj 81). Se tankou Ife ta vle doktè Soul konprann ki kote li santi doulè-a. Nan kòmansman analiz nou-an, nou te fè konprann “Lèt Ife ak Soul” se yon goumen dèyè amoni tankou moun k’ap chache dlo, lè, dife ak tè, divès eleman natirèl ki esansyèl nan ekzistans tout kretyenvivan. Kesyon nou, se èske lektè-a ap rive dekouvri amoni nou vle li jwenn nan? Nou pa kab reponn pou-li. Mèzalò, si lektè-a pran san-li pou l’ balanse divès eleman ki nan liv-la, l’ap jwenn ekilib-la, l’ap konprann amoni n’ap pale- a. Bò kote pa nou, nou dekouvri, premye boulvès ki kreye dezekilib nan lavi pèsonaj yo, se separasyon-an. Dezekilib sa-a trennen yon rado lòt toumant materyèl ak enkyetid dèyè-l : “solèy nou pa leve nan menm syèl”, “… nou woule anba touman lavi” (paj 96), “… mwen pran konte wonn doulè lavi a kite sou nou” (paj 39), “… jounen jodi a, se twa timounn yo ak mwen, nou kat la ki pran nan eto”, “Nou pa ta renmen pran nan okenn kou siprann.” (paj 17). Tankou nou te deja di l’, se Ife ki nan soufrans, poutan, li montre nou se li k’ap konsole Soul. Daprè noumenm, Soul ap soufri, men pa gen pèsonn ki ka konprann soufrans Soul-la pase Ife. Nou kab menm di, soufrans Soul-la se yon plenn nan kè, k’ap toufe. Nou jwenn-li ni nan kantite, ni nan longè lèt li yo anndan liv-la. Tout demach Ife-yo, se fòse Soul met doulè-a deyò, (an fèt, Ife ap plenyen pou Soul k’ap soufri). Se tankou Ife ap di Soul “pa kite lapenn nan toufe-w”. “Lèt Ife ak Soul”, se pa touman separasyon sèlman, se de (2) moùn k’ap viv nan mitan lòt moùn, se de moùn k’ap afime konsepsyon yo sou lavi-a. Nan lide ki ap simaye pasi pala anndan lèt yo, se filozofi egzistansyalis-la k’ap bay aksyon pèsonaj-yo sans-yo nan lavi-a. De (2) aktè ki nan lèt-yo bay lavi-yo sans nan sa y’ap fè pou yo ede lòt moùn viv “… si nou aprann gide lòt mounn, se chay nou tout ansanm ki va vin pi lejè…”(paj 87). Chwa nou fè nan lavi-a depase mezi tan n’ap pase sou tè a, y’ap kontinye nan lòt moùn, paske lè nou t’ap chwazi pou tèt nou, se pou sila-yo k’ap vini-yo nou t’ap chwazi tou : “… sa nou te konn plante pou pwòp tèt nou, nou kòmanse vannen yo pou nou chwazi … pou pitit-pitit nou” (paj 65). “Wout lavi a se pa yon wout pyèsmounn kapab fè san sipò lèzòt” (paj 87). Se sa tou Ife ak Soul pwouve nou, lè yo chwazi pote sipò-yo bay lòt moùn. Ann li : «Nou pa dwe lage tiwèl nou atè, ni tou nou pa kab sispann ede lèzòt bati katedral rèv yo. Kèlkeswa rèv yo chwazi Pou sizle bèl galèt lanmou Kèlkeswa pawòl damou yo chante Pou taye lamvit rèv yo Kèlkeswa wotè yo deside monte Pou pase akwarèl espwa yo depi fòs volonte yo reponn, se responsablite nou pou nou kanpe ak yo.» ( paj 86) Nou espere lòt moùn, ki rive li lèt yo menm jan ak nou, va pote diplis pa yo sou analiz nou-yo, paske chak lektè genyen pwòp eksperyans pa li. Se sentèz divès eksperyans sa-yo, melanje ak eksperyans lavi Ife ak Soul, ki va sèvi leson pou agrandi wout lavi chak moun ki va gen chans li Lèt Ife ak Soul.  Pierre Michel Chéry Delmas 22 Dawout 2009 pimich@yahoo.com P.B. ( Pa Bliye): Se ak pèmisyon Pierre Michel Chéry, Koukouy Kanada pase men nan òtograf orijinal-la pou li ka respekte prensip òtograf ofisyèl 18 sektanm 1979-la. reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:20", "url": "https://kreyol.org/letife/", "image_url": null}
{"text": "komante | REKA\n\nKòmantè sou 12 prensip Bwa Kayiman [Ak Pierre Michel Chéry] Si yon moun bezwen konprann sosyete ayisyen an nan fondalnatal li, li pa ka mete tradisyon peyi a sou kote. Mas esklav ki te fè 1791 ak 1804 yo pa te konn ekri. Se nan pale youn ak lòt, yo te kase randevou. Se nan pale youn ak lòt, youn te esplike lòt demach y’ap fè pou yo te retire kò yo anba sistèm esklavajis la. Se nan kesyonnen sistèm esklavajis la, yo te aprann diferans yo. Se nan aprann diferans ak lòt posiblite lavi a te ka ofri, yo te chwazi vizyon pa yo, yo te chwazi wout pa yo, wout ki pa t’ale nan menm direksyon ak wout kolon yo, yo te konstwi vizyon yo sou lavi a, vizyon ki te depaman ak vizyon kolon yo Lè nou gade peyi a sou tan lakoni, nou jwenn plis pase 100 gwoup esklav diferan, ki divize ant nanchon ak tribi. Premye eleman ki te simante mas esklav yo, se kondisyon esplwatasyon ak demounizasyon yo t’ap viv nan sistèm esklavajis la. Dezyèm eleman ki te simante mas esklav yo ansanm, se enposiblite pou esklav te wè lavi a menm jan ak kolon yo. N’ap repete l’. Se nan pran konsyans yo pa ka wè lavi a, yo pa gendwa wè kòsmòs la menm jan ak kolon blan yo, esklav yo te antre nan demach pou yo chape anba men kolon yo. Nan moman sa a, mawon yo te reprezante konsyans avanse esklav yo. Demakasyon sa a te vle di ideyoloji blan yo (krisyanis, ewopeyen, rasis) pa gen priz sou sèvo moun ki pa kwè nan sa blan kwè. Premye kase-chenn nan te fèt nan sèvo mawon yo, ki te pito pran mòn, pase pou yo te asepte kondisyon sistèm nan. Anpil prensip Ayisyen ap viv, anpil regleman Ayisyen jwenn sou fason pou yo òganize lavi yo sòti nan demakaj esklav yo fè, etan, epi anvan menm yo te kase chenn yo nan lane 1791. Konsa nou ka konprann lagè militè a deklanche, ak tout nivo li dwe pran, nan lane 1791, men lagè ideyolojik la te kòmanse apati premye jou mawon yo bati yon peristil anndan koloni an. Apati moman sa a, mawon yo pral pran distans yo ak vizyon blan yo. Avèk demach sa a, mawon yo pral vini ak pwòp vizyon pa yo sou tout kesyon ki regade lavi moun. Se konsa, nou ranmase 12 nan pi gwo prensip ki rete vivan nan tradisyon Ayisyen pou nou montre ki baz ideyolojik ki te mennen Bwa Kayiman, epitou ki vizyon lavi ki t’ ap pale nan seremoni Bwa Kayiman an. 12 prensip sa yo, se 12 repons dirèk, 12 repons ki depaman ak lide ki t’ap sikile nan epòk la sou lavi an jeneral. Bwa Kayiman gen plis pase 12 prensip. Chak Ayisyen andwa chwazi ki lòt prensip li jije ki pi enpòtan pase sa nou bay la yo, men se pou tout eritye nèg Bwa Kayiman yo fè sa yo konnen pou tout limanite aprann konnen ki vizyon ki te motive yon gwoup esklav, lè yo te pete yon rèl ki fè lanfè lakoloni an tranble. Jouk jounen jodi a, nan lane 2009, n’ap viv soukous kout rèl sa a. Premye prensip, ki sèvi baz pou kèlkeswa lòt prensip, k’ap vini se kòmandman nimewo 1 an: Premye prensip : Tout moun se moun. Pa gen moun pase moun. Prensip sa a se pi gwo prensip ki mennen oubyen ki sòti nan Bwa Kayiman. Annik sonje depi Kristòf Kolon te fè dappiyanp sou tè endyen yo, nan lane 1492, Loksidan te envante tout kalite teyori pou yo klase moun dapre koulè po yo. Lè yon mawon te pran mòn, kolon an di se yon esklav parese… Lide sa yo te si tèlman fò sou tan lakoloni, pèsonn pa te ka admèt se paske mawon yo te kwè: tout moun se moun, epi pa gen moun pase moun, ki fè yo te derefize kondisyon esklavay la. Prensip sa a, ki sòti nan goumen kont lesklavay, travèse tan (plis pase 200 lane) pou li rive jwenn nou jounen jodi a. Prensip sa a tounen youn nan pwovèb Ayisyen plis sèvi pou yo denonse move tretman ak mepri pou moun, kèlkeswa kote y’ap viv la.  Nan pifò sosyete sou latè, se nan redi, se nan goumen, se grenn pa grenn, moun ap admèt yon prensip ki di : Tout moun se moun. Pa gen moun pase moun. Dezyèm prensip : Tout moun gen plas yo anba syèl ble a Si gen yon prensip ki sòti dirèkteman nan tradisyon Bwa Kayiman se prensip tout moun gen plas yo anba syèl ble a. Latradisyon rapòte, dapre Pwofesè Dyengele, lè pou yo te fè seremoni Bwa Kayiman an, reprezantan esklav yo ak mawon ki te nan tèt mouvman an te mande pou tout nanchon, ki te gen pitit yo nan mitan mas esklav yo te voye reprezantan yo nan rankont ki t’ap fèt la. Tout moun fèt pou la, nou pa dwe bliye pèsonn. Se leson sa a nou ranmase nan dezyèm prensip Bwa Kayiman yo. An Ayiti, temwayaj sa a toujou vivan, nan salitasyon yo fè, nan kòmansman tout seremoni vodou, pou chak nanchon afriken, ki  kite tras yo sou tè peyi Ayiti. Twazyèm Prensip : Si gen pou youn (1) gen pou de (2). Sonje moun ki dèyè Èske prensip sa a sòti depi nan Bwa Kayiman? Nou pa kwè sa. Sa nou sèten, twazyèm prensip la, se youn nan prensip, ki pi vivan nan lavi pratik nan mitan fanmi ak nan vwazinay anndan peyi a. Filozofi prensip sa a di nou konsa latè a se pou tout moun, paske tout moun gen plas yo anba syèl ble a. Pou tout moun ka viv anba syèl ble, anvan yon moun sonje sere, se pou l’ sonje gen moun dèyè ki poko jwenn. Katriyèm Prensip : Chak moun gen fason pa li pou li lapriyè. Respekte fason chak moun lapriyè… Prensip sa a mete baz pou yon sivilizasyon tou nèf kale anndan espas mawon yo pral reklame pou yo viv an libète tankou moun ak tout diyite yo. Prensip sa a parèt ak yon kokennchenn demakasyon metodolojik radikal, san parèy, ant de (2) sistèm ideyolojik. Pou ki rezon demakasyon an radikal ? Anndan espas oksidantal la, tankou nan espas lòt sivilizasyon, gendwa gen plizyè kouran ideyolojik sou rapò moun ak kòsmòs la, sitou sou koze Bondye. Menmsi gen plizyè kouran, chak kouran, chak kan, chak klik toujou bliye si se imajinasyon lèzòm k’ap konstwi pwòp konpreyansyon yo sou mistè nan lavi a yo poko pèse. Yo bliye si esplikasyon yo jwenn yo sòti nan istwa lavi yo, nan kilti ak eksperyans yo, nan kalite espas y’ap viv la. Konsa chak kouran deklare se li sèl ki nan laverite. Nou remake chak fidèl anndan yon relijyon ap di relijyon : pa m’ pi bon. Lè youn nan kouran yo pa ka toufe lòt kouran an, se kout zam ki regle kesyon an. Anndan espas sivilizasyon pa-m-pi-bon yo (kretyen, mizilman), pa ka gen respè pou ladiferans. Konsekans: moun pa janm sispann mouri pou granmesi sou kont Bondye. Lòt rezon ki fè demakasyon an radikal ? Chak kouran nan sivilizasyon pa-m-pi-bon yo ap reklame verite a pou yo, konsa yo sètoblije wè lavi an tankou yon lesefrape ant de (2) kan: Kan verite kont kan manti, kan bondye kont kan satan, kan limyè kont kan fènwa. Sivilizasyon pa-m-pi-bon yo bay tèt yo dwa pou yo kondane tout sivilizasyon ki pa kadre ak “verite” pa-m-pi-bon an. Yo pa ka imajine ka gen sivilizasyon kote moun ka wè lavi a yon fason yomenm yo pa te konnen. Se kokennchenn demakasyon sa a Bwa Kayiman an demontre. Si Bwa Kayiman pa te voye prensip pa-m-pi-bon yo jete, jounen jodi a, nou t’ap wè desandan yon etni afriken ap goumen ak desandan yon lòt etni poutèt youn pa wè lavi a menm jan ak yon lòt. Olye Bwa Kayiman brase tout kwayans esklav yo, fè yo fè yon sèl, olye li fè yon kouran monte sou tout lòt yo, li envante zouti metodoloji pa li. Zouti sa a pèmèt li kreye yon matris kote kèlkeswa tradisyon afriken, oubyen, kit li te la nan Bwa Kayiman, kit li pa te la, ka parèt san pa gen pyès lòt tradisyon k’ap batay pou toufe l’. Moun Lavale Jakmèl konn istwa Bònsante, moun Mawouj Nòdwès konn istwa Mawometan… Sou plan lojik fondalnatal, Bwa Kayiman eskive lojik youn kont lòt (esklizyon: mete moun sou kote) pou li pouse lojik youn plis lòt devan (enklizyon: kite plas pou tout moun). Se chwa sa yo, ki fèt depi nan Bwa Kayiman, ki pèmèt yon Ayisyen sèvi lwa etan li pral pran lakominyon, san li pa gen santiman li merite al nan lanfè pou sa. Ak yon lojik konsa pa ka gen nesesite pou yon eritye Bwa Kayiman ap mache di pa m’ pi bon, ale wè pou li t’ap pèsekite yon lòt pou kwayans li. Dapre tradisyon peyi a, chak nanchon afriken, ki te gen pitit yo anndan peyi a, kite yon eritay pou pitit peyi a. Nou ka wè sa nan fason vodou a ranje lwa (lespri), ki te travèse lanmè ak Afriken yo nan fon kal batiman. pou li mete youn an amoni ak lòt dapre jan yo te konprann travay lwa sa yo nan espas kote yo te sòti an Afrik la. Se sa nou rele matris pou yon sivilizayon tou nèf. Prensip la vin ak yon konsepsyon nèf sou rapò moun ak Bondye. Sèl fason pou yon moun jije yon relijyon, se sou satisfaksyon chak moun jwenn nan relijyon yo. Konsepsyon sa a pa ka akòde ak lojik sivilizasyon pa-m-pi-bon yo. Senkyèm Prensip : Sa nou pa konnen pi gran pase nou Prensip imilite devan sa nou pa konprann. Prensip respè pou lòt fason moun ap viv, respè pou lòt fason moun konprann lavi a, fason ki depaman ak sa nou abitye. Respè pou eksperyans nou pa viv. Anpil fenomèn (èske marasa konn mare moun?), nou tande nan bouch moun sèlman, gendwa posib anndan yon sivilizasyon, epi li enposib anndan yon lòt. Pèsonn pa ka di li okouran tout regleman ki fè kòsmòs la ap vire. Lavi moun ap viv, kèlkeswa tan an, kèlkeswa kote a, se youn nan latriye eksperyans yon sivilizasyon te ka fè. Nan peyi Tibè nan Nò Lachin, mwàn (pè) nan monastè boudis pa t’ ka imajine gen regleman nan lanati ki ka pèmèt moun rale dlo nan vale fè yo monte sou tèt mòn. Konsa tou, anndan Ayiti menm gen moun ki ka sezi tande gen doktè fèy ak oungan ki ka fè yon gwosès kanpe, epi pou yo fè l’ kontinye nòmalman apre. Nou ka bezwen konnen, men nou pa gendwa di sa pa ka fèt, nou fèt pou nou admèt sèlman gen anpil posiblite nan egzistans la ki pa pase devan je nou. Apre sa, se yon envitasyon pou moun grandi nan chache lakonesans. Tank yon moun ap aprann, se tank l’ap dekouvri pi devan gen lòt fenomèn nan lavi a ki mande pou moun gen plis respè toujou sou fenomèn lavi a. Se nan aprann n’ap dekouvri lasajès. Youn nan gwo gwo mo ki egziste nan sosyete ayisyen an se pwofonde. Pwofonde nan lakonesans! Klas dominant yo nan peyi a fè tout sa ki posib pou lakonesans pa blayi anndan sosyete a, Egzanp : Depi 1950, lasyans admèt lang manman yon moun se pi gwo zouti pou li aprann. An Ayiti tout reskonsab edikasyon konn sa, men yo pito annile moun nan fè yo fè jakorepèt nan repete leson franse yo pa konprann. Youn nan rezon yo pi fasil repete se : lè yon moun pati sa li pral fè ak kreyòl la. Kòmkidire sosyete a ap prepare moun pou yo kite peyi a. Apre sa, fòk nou rekonèt mo pwofonde a mare ak kesyon mistik, akoz 1) enpòtans sosyete ayisyen an bay aspè mistik la nan vodou a; 2) Epistemoloji se yon branch nan filozofi ki etidye tout kalite rapò lakonesans genyen ak yon epòk oubyen ak yon sosyete. Nan epistemoloji vodou a nou jwenn sèten konesans rezève sèlman pou moun ki inisye, k’ap pran degre. Si nou ouvè senkyèm prensip la pou tout Ayisyen, fòk nou laji mo pwofonde a, pou nou dekouvri se nan tout kesyon lavi a pou Ayisyen pwofonde, nan chache lakonesans. Sizyèm prensip : Nan pwen anyen nan lavi a ki pa gen regleman. Se regleman ki bay lavi a ekilib. Nan lane 1905, Einstein (Achtay) dekouvri lalwa (regleman) sou relativite jeneral. Si gen lwa sou relativite jeneral, se pakse tou sa ki egziste nan kòsmòs la ap vire youn akote lòt, akoz fòs youn k’ap peze sou fòs lòt, pou youn rale lòt oubyen pou youn repouse lòt. Se nan mezi fòs yon eleman ka reyaji ak fòs yon lòt, kòsmòs la rive jwenn ekilib li. Nan fè laviwonn, fòs yo gendwa chanje sans ekilib la. Depi jou lasyans te fin bay Einstein rezon, save pa janm sispann travay pou yo dekouvri yon fòmil matematik ki ka sèvi nan kèlkeswa sitiyasyon an. Anvan Einstein te dekouvri teyori sou relativite jeneral la, prensip ekilib jeneral la te deja parèt nan chak vèvè yo trase anba yon peristil anndan peyi a. Ekilib nan mitan fòs yo se yon egzijans nan kèlkeswa vèvè a, pou kèlkeswa rezon yo trase vèvè a. Anpil save deklare vèvè yo trase anba peristil yo sòti nan eritay endyen. Si vèvè yo se yon eritay endyen, sa vle di depi nan tan endyen yo, gen moun ki te deja konprann kòsmòs la chita sou ekilib nan mitan eleman ki peple kòsmòs la, moun sa yo te gentan adopte prensip ekilib la nan reyalite lavi yo. Sivilizasyon ki vle respekte amoni ant moun ak anviwonman an (kòsmòs la) dwe adopte prensip ekilib kòsmòs pou lavi sosyete yo. Setyèm prensip : Pa defèt ekilib lavi a san rezon. Moun, ki mal deplase eleman yo, ap rale malè sou tout moun. Kisa sa vle di ? Sa vle di : chak moun dwe rekonèt li pa ka debalanse ekilib lavi a, li pa ka debalanse ekilib kòsmòs la. Defèt ekilib yo ap rale malè sou tèt tout moun, atò moun ki pran reskonsablite defèt ekilib yo. Fè ekilib la retounen ap vini nan brasaj k’ap fèt  nan mitan eleman yo, etan yo nan boulvès. Lè ekilib yo fin defèt, se nan anpil lesefrape ak kolizyon, pou fòs k’ap pote eleman yo repran ekilib yo. Pèsonn pa ka devinen ki rezilta boulvès yo ka bay. Eleman nou te konnen anvan boulvès yo gendwa disparèt nèt, konsa gen lòt ki ka parèt… Sitiyasyon boulvès Ayiti ap viv la sanble ak yon ekilib ki defèt, kote fòs yo ap chache yon lòt ekilib. Kit se ògèy yon moun yo blese pou granmesi, kit se yon pye bwa yo mal koupe, kit se yon savan ki envante yon bonm, gen yon ekilib ki defèt, pèsonn pa konnen konbyen tan sa ka pran pou moun k’ap vin dèyè rekonstwi ekilib yo… Uityèm prensip : Tank n’ap aprann, se tank n’ap konnen kouman pou nou respekte ekilib lavi a Twa dènye prensip sa yo marye ak senkyèm nan. Paske menm prensip la parèt sou 3 fòm. Yo vin sou 3 fòm, paske sa reprezante yon ensistans: se  pou tout moun konnen yo. Prensip sa yo ap entèpele tout moun sou reyalite lavi a, kit se nan sosyete rich, kit se nan sosyete san mwayen. Si nou gade dega lèzòm ap fè sou anviwonman an, kit se an Ayiti, kit se lòt bò dlo, nou ka konprann kouman nèg vizyon, ki mete prensip sa yo deyò, te konn reflechi, kouman yo te PWOFONDE. Difikilte lavi a oblije nou konprann nesesite pou nou pwofonde nan konesans sou regleman ki kòmande lavi moun ansanm ak kòsmòs la. Lavi moun pa deparye ak laviwonn k’ap fèt nan kòsmòs la. Menm jan ak sitiyasyon mawon yo, ki te devan defi esklavay la, sitiyasyon difisil, Ayisyen yo ap viv jounen jodi a, egzije yo pou yo swiv konpòtman mawon yo, ki te desann fon (pwofonde) nan filozofi lavi a pou yo jwenn ki direksyon pou yo pran pou yo sòti nan zafè esklavay la. Nan lane 1791, mawon yo pran dispozisyon pou yo te trase yon lòt modèl lavi. An 2009, laplipa Ayisyen chwazi rete tann èd, rete tann mirak bondye. Sosyete a ap depafini ak yon mantalite chita tann, asiste, defetis, ki pa montre pyès moun kote tout moun ap ka manje, ni ki kote travay pou tout moun nan ap sòti, san nou pa pale pou ekilib nou dwe chache. Ekilib ki nesesè pou amoni ka tabli anndan sosyete a. Nevyèm prensip :Pa janm manje manje-bliye. Pou ki rezon pou Ayisyen pa dwe manje manje-bliye ? Prensip souvnans. Nan lane 1793, Tousen fòse Lafrans pwoklame libète jeneral pou tout esklav nan kèlkeswa koloni franse a. Nan lane 1802, Napoleyon Bonapat (premye Konsil franse) voye 55000 sòlda vin remete esklavay nan koloni yo (Sendomeng, Lamatinik, Lagwadloup). Si Franse yo pa te rive remete esklavay anndan Sendomeng, yo te rive fè sa nan zile Lamatinik ak Lagwadloup. Ki leson ansyen esklav yo aprann nan tantativ Napoleyon Bonapat la? Pi gwo leson premye jenerasyon Ayisyen yo kite pou nou, se yon leson politik ak sosyal : “Nan pwen pyès gany ki la pou tout tan. Se pou nou toujou veyatif. Se pou nou toujou sou gad nou, paske jou nou bliye kò nou, jou nou an feblès, fòs nou te konbat yo ap remonte sou nou, depi yo kapab”. Ki rapò prensip sa a genyen ak Ayisyen 2009 yo? Prensip Bwa Kayiman yo sòti nan lanfè lakoloni, se sa ki fè yo solid. Pou mawon yo te kraze lanfè a, fòk yo te plonje (pwofonde) nan nannan filozofi lavi a, pou yo sòti ak prensip sa yo. Se prensip sa yo ki te rebay esklav yo tout dimansyon moun yo. Yon dimansyon sistèm esklavay la pa t’ rekonèt. Prensip Bwa Kayiman yo depaman ak filozofi lavi ewopeyen epòk sa yo (blan, rasis, pa-m-pi-bon, demounizan). Malgre limanite ap fè pwogrè, prensip Bwa Kayiman toujou ap pale, paske se pa nan tout sosyete sou latè yo admèt yo. Si gen sosyete ki pa rekonèt yo, jouk jounen jodi a, se paske gen fòs nan sosyete sa yo ki rejte valè sa yo. Eritye prensip sa yo gen obligasyon pou yo respekte, onore, venere moun potorik sa yo ki te jwenn kouman pou yo desitire yon sistèm ki t’ap lote moun nan mitan bèt. Si Eritye yo bliye sa, sivilizasyon pa-m-pi-bon yo gen lòt zam pou yo demounize moun tankou sou tan lakoloni. Dizyèm prensip : Toujou sonje: fè koupe fè, dèyè mòn gen mòn, pa fè san inosan koule, pa lage chay nan men manfouben Regleman sa yo, se yon rado regleman pou ede moun viv lavi a nan amoni. Pa gen fòs ki pa gen feblès li, pa gen fòs ki pa gen fòs ki ka kontre avè l’. Toujou fè pou rezon nou toujou nan men nou. Gen yon pòsyon moun ki di sa w’ fè sou latè se nan syèl ou peye l’. Gen yon lòt pòsyon ki di sa ou fè sou latè se sou latè ou peye l’. Gen yon lòt pòsyon ki pa respekte anyen nan lavi a… Y’ap fè chay san yo pa konnen, ki moun dèyè, ki pral peye. Pa janm bliye manfouben se viv sèlman nou ka mande l’ viv… Onzyèm prensip : Veye! Lenmi Bwa Kayiman ap vin sou tout kalite non, ak tout kalte rechany, pou yo tire revany … Si Napoleyon Bonapat pa la pou li remete sistèm esklavay la sou pye anndan peyi a, si li enposib pou esklavay retounen sou tè Ayiti, sa pa vle di rasis yo pa gen lòt mwayen pou yo tire revany. Premye mwayen rasis yo genyen pou yo tire revany se echèk sosyete ayisyen an pou li rezoud pwoblèm li. Tablo echèk Ayisyen yo bay blan yo pretèks ak zam pou rasis yo kritike eksperyans 1791-1804 la. Sa ki pi rèd, anndan peyi a menm, tout koze tankou : “Campagne anti-supertitieuse, kanpay rejete, dejouke Bwa Kayiman, Èzili se Jezabèl, remèt peyi a bay Jezi”, tout koze sa yo se tantativ rasis yo ap eseye, granmesi Ayisyen yo lemante ak lajan, pou yo efase memwa Bwa Kayiman nan mitan pèp ayisyen. Objektif rasis yo se fè Ayisyen repete : “Nou pa wè kisa Bwa Kayiman te itil, kisa 1804 te itil ?” tankou sèten Ayisyen koumanse di l’. Douzyèm prensip : Malè yon Eritye ki bliye esklav fè Bwa Kayiman pou moun k’ap sèvi Bondye pa lote moun nan mitan bèt. Nan lane 2009, rasis toujou egziste sou latè. Jouk jounen jodi a, desandan eritye 1791 yo, desandan eritye 1804 yo ap peye dwa yo te rache nan men kolon pou moun pa gade moun tankou bèt. Nèg nwè Lamatinik ak Lagwadloup tann plis pase 40 lane apre Ayisyen, anvan pou blan franse aksepte ba yo libète. Etazini te taye yon baryè ideyolojik espesyal pou Ayiti, pou li te bare enfliyans revolisyon ki sòti nan eksperyans Bwa Kayiman an. Sonje nan lane 1826, se Etazini ki te fè yo pa resevwa Ayiti nan premye reyinyon yo t’ap òganize pou Leta endepandan nan kontinan Lamerik la. Etazini pran 60 lane pou li rekonèt endepandans peyi a. Blan ak blan oblije fè lagè pou yo desitire esklavaj nan peyi yo. Nèg nwè nan peyi Etazini oblije tann jouk 1960-1964 pou yo jwenn dwa pou yo vote. Nan Afrikdisid, Mandela pase 27 lane nan prizon anvan pou blan rekonèt dwa nèg nwè… Malgre tou sa ki vin pase apre, anpil blan sou latè pa janm padone Ayisyen dèske se yo ki te dechouke sistèm esklavajis la, an premye, nan yon kwen sou latè. Apre echèk yo an Ayiti, kolonyalis yo travèse sou lòt kontinan (Lafrik, Lazi), ale gaye vizyon rasis yo nan esplwate pèp endijèn yo jwenn nan kontinan sa yo. Etan gen sivilizasyon k’ap disparèt, gen lòt k’ap parèt. Chak sivilizasyon vini ak valè pa li, ak vizyon pa li sou lavi a. Nan lanpi women, yo te desitire esklavay nan kòmansman Mwayennaj. Lè Kristòf Kolon fè dappiyanp sou Lamerik ak kolon li yo, Las Casas , ki te gen kè sansib pou endyen, mande pou yo bwote nèg nwè sot an Afrik. Se konsa moun, k’ap sèvi Bondye, siyen non yo anba yon krim kont limanite pou yo ka fè lajan. Se kalvè sa a, ki tanpe nan fonnanm desandan esklav yo, Blan rasis-yo, anba kouvèti levanjil, ap bat pou yo efase nan konsyans ak memwa viktim yo. Pierre Michel Chéry Delmas, Ayiti pimich@yahoo.com [Ak Pierre Michel Chéry] Lè nou gade peyi a sou tan lakoni, nou jwenn plis pase 100 gwoup esklav diferan, ki divize ant nanchon ak tribi. Premye eleman ki te simante mas esklav yo, se kondisyon esplwatasyon ak demounizasyon yo t’ap viv nan sistèm esklavajis la. Dezyèm eleman ki te simante mas esklav yo ansanm, se enposiblite pou esklav te wè lavi a menm jan ak kolon yo. N’ap repete l’. Se nan pran konsyans yo pa ka wè lavi a, yo pa gendwa wè kòsmòs la menm jan ak kolon blan yo, esklav yo te antre nan demach pou yo chape anba men kolon yo. Nan moman sa a, mawon yo te reprezante konsyans avanse esklav yo. Demakasyon sa a te vle di ideyoloji blan yo (krisyanis, ewopeyen, rasis) pa gen priz sou sèvo moun ki pa kwè nan sa blan kwè. Premye kase-chenn nan te fèt nan sèvo mawon yo, ki te pito pran mòn, pase pou yo te asepte kondisyon sistèm nan. Anpil prensip Ayisyen ap viv, anpil regleman Ayisyen jwenn sou fason pou yo òganize lavi yo sòti nan demakaj esklav yo fè, etan, epi anvan menm yo te kase chenn yo nan lane 1791. Konsa nou ka konprann lagè militè a deklanche, ak tout nivo li dwe pran, nan lane 1791, men lagè ideyolojik la te kòmanse apati premye jou mawon yo bati yon peristil anndan koloni an. Apati moman sa a, mawon yo pral pran distans yo ak vizyon blan yo. Avèk demach sa a, mawon yo pral vini ak pwòp vizyon pa yo sou tout kesyon ki regade lavi moun. Se konsa, nou ranmase 12 nan pi gwo prensip ki rete vivan nan tradisyon Ayisyen pou nou montre ki baz ideyolojik ki te mennen Bwa Kayiman, epitou ki vizyon lavi ki t’ ap pale nan seremoni Bwa Kayiman an. 12 prensip sa yo, se 12 repons dirèk, 12 repons ki depaman ak lide ki t’ap sikile nan epòk la sou lavi an jeneral. Bwa Kayiman gen plis pase 12 prensip. Chak Ayisyen andwa chwazi ki lòt prensip li jije ki pi enpòtan pase sa nou bay la yo, men se pou tout eritye nèg Bwa Kayiman yo fè sa yo konnen pou tout limanite aprann konnen ki vizyon ki te motive yon gwoup esklav, lè yo te pete yon rèl ki fè lanfè lakoloni an tranble. Jouk jounen jodi a, nan lane 2009, n’ap viv soukous kout rèl sa a. Premye prensip, ki sèvi baz pou kèlkeswa lòt prensip, k’ap vini se kòmandman nimewo 1 an: Prensip sa a se pi gwo prensip ki mennen oubyen ki sòti nan Bwa Kayiman. Annik sonje depi Kristòf Kolon te fè dappiyanp sou tè endyen yo, nan lane 1492, Loksidan te envante tout kalite teyori pou yo klase moun dapre koulè po yo. Lè yon mawon te pran mòn, kolon an di se yon esklav parese… Lide sa yo te si tèlman fò sou tan lakoloni, pèsonn pa te ka admèt se paske mawon yo te kwè: tout moun se moun, epi pa gen moun pase moun, ki fè yo te derefize kondisyon esklavay la. Prensip sa a, ki sòti nan goumen kont lesklavay, travèse tan (plis pase 200 lane) pou li rive jwenn nou jounen jodi a. Prensip sa a tounen youn nan pwovèb Ayisyen plis sèvi pou yo denonse move tretman ak mepri pou moun, kèlkeswa kote y’ap viv la.  Nan pifò sosyete sou latè, se nan redi, se nan goumen, se grenn pa grenn, moun ap admèt yon prensip ki di : Tout moun se moun. Pa gen moun pase moun. Si gen yon prensip ki sòti dirèkteman nan tradisyon Bwa Kayiman se prensip tout moun gen plas yo anba syèl ble a. Latradisyon rapòte, dapre Pwofesè Dyengele, lè pou yo te fè seremoni Bwa Kayiman an, reprezantan esklav yo ak mawon ki te nan tèt mouvman an te mande pou tout nanchon, ki te gen pitit yo nan mitan mas esklav yo te voye reprezantan yo nan rankont ki t’ap fèt la. Tout moun fèt pou la, nou pa dwe bliye pèsonn. Se leson sa a nou ranmase nan dezyèm prensip Bwa Kayiman yo. An Ayiti, temwayaj sa a toujou vivan, nan salitasyon yo fè, nan kòmansman tout seremoni vodou, pou chak nanchon afriken, ki  kite tras yo sou tè peyi Ayiti. Èske prensip sa a sòti depi nan Bwa Kayiman? Nou pa kwè sa. Sa nou sèten, twazyèm prensip la, se youn nan prensip, ki pi vivan nan lavi pratik nan mitan fanmi ak nan vwazinay anndan peyi a. Filozofi prensip sa a di nou konsa latè a se pou tout moun, paske tout moun gen plas yo anba syèl ble a. Pou tout moun ka viv anba syèl ble, anvan yon moun sonje sere, se pou l’ sonje gen moun dèyè ki poko jwenn. Prensip sa a mete baz pou yon sivilizasyon tou nèf kale anndan espas mawon yo pral reklame pou yo viv an libète tankou moun ak tout diyite yo. Prensip sa a parèt ak yon kokennchenn demakasyon metodolojik radikal, san parèy, ant de (2) sistèm ideyolojik. Pou ki rezon demakasyon an radikal ? Anndan espas oksidantal la, tankou nan espas lòt sivilizasyon, gendwa gen plizyè kouran ideyolojik sou rapò moun ak kòsmòs la, sitou sou koze Bondye. Menmsi gen plizyè kouran, chak kouran, chak kan, chak klik toujou bliye si se imajinasyon lèzòm k’ap konstwi pwòp konpreyansyon yo sou mistè nan lavi a yo poko pèse. Yo bliye si esplikasyon yo jwenn yo sòti nan istwa lavi yo, nan kilti ak eksperyans yo, nan kalite espas y’ap viv la. Konsa chak kouran deklare se li sèl ki nan laverite. Nou remake chak fidèl anndan yon relijyon ap di relijyon : pa m’ pi bon. Lè youn nan kouran yo pa ka toufe lòt kouran an, se kout zam ki regle kesyon an. Anndan espas sivilizasyon pa-m-pi-bon yo (kretyen, mizilman), pa ka gen respè pou ladiferans. Konsekans: moun pa janm sispann mouri pou granmesi sou kont Bondye. Lòt rezon ki fè demakasyon an radikal ? Chak kouran nan sivilizasyon pa-m-pi-bon yo ap reklame verite a pou yo, konsa yo sètoblije wè lavi an tankou yon lesefrape ant de (2) kan: Kan verite kont kan manti, kan bondye kont kan satan, kan limyè kont kan fènwa. Sivilizasyon pa-m-pi-bon yo bay tèt yo dwa pou yo kondane tout sivilizasyon ki pa kadre ak “verite” pa-m-pi-bon an. Yo pa ka imajine ka gen sivilizasyon kote moun ka wè lavi a yon fason yomenm yo pa te konnen. Se kokennchenn demakasyon sa a Bwa Kayiman an demontre. Si Bwa Kayiman pa te voye prensip pa-m-pi-bon yo jete, jounen jodi a, nou t’ap wè desandan yon etni afriken ap goumen ak desandan yon lòt etni poutèt youn pa wè lavi a menm jan ak yon lòt. Olye Bwa Kayiman brase tout kwayans esklav yo, fè yo fè yon sèl, olye li fè yon kouran monte sou tout lòt yo, li envante zouti metodoloji pa li. Zouti sa a pèmèt li kreye yon matris kote kèlkeswa tradisyon afriken, oubyen, kit li te la nan Bwa Kayiman, kit li pa te la, ka parèt san pa gen pyès lòt tradisyon k’ap batay pou toufe l’. Moun Lavale Jakmèl konn istwa Bònsante, moun Mawouj Nòdwès konn istwa Mawometan… Sou plan lojik fondalnatal, Bwa Kayiman eskive lojik youn kont lòt (esklizyon: mete moun sou kote) pou li pouse lojik youn plis lòt devan (enklizyon: kite plas pou tout moun). Se chwa sa yo, ki fèt depi nan Bwa Kayiman, ki pèmèt yon Ayisyen sèvi lwa etan li pral pran lakominyon, san li pa gen santiman li merite al nan lanfè pou sa. Ak yon lojik konsa pa ka gen nesesite pou yon eritye Bwa Kayiman ap mache di pa m’ pi bon, ale wè pou li t’ap pèsekite yon lòt pou kwayans li. Dapre tradisyon peyi a, chak nanchon afriken, ki te gen pitit yo anndan peyi a, kite yon eritay pou pitit peyi a. Nou ka wè sa nan fason vodou a ranje lwa (lespri), ki te travèse lanmè ak Afriken yo nan fon kal batiman. pou li mete youn an amoni ak lòt dapre jan yo te konprann travay lwa sa yo nan espas kote yo te sòti an Afrik la. Se sa nou rele matris pou yon sivilizayon tou nèf. Prensip la vin ak yon konsepsyon nèf sou rapò moun ak Bondye. Sèl fason pou yon moun jije yon relijyon, se sou satisfaksyon chak moun jwenn nan relijyon yo. Konsepsyon sa a pa ka akòde ak lojik sivilizasyon pa-m-pi-bon yo. Prensip imilite devan sa nou pa konprann. Prensip respè pou lòt fason moun ap viv, respè pou lòt fason moun konprann lavi a, fason ki depaman ak sa nou abitye. Respè pou eksperyans nou pa viv. Anpil fenomèn (èske marasa konn mare moun?), nou tande nan bouch moun sèlman, gendwa posib anndan yon sivilizasyon, epi li enposib anndan yon lòt. Pèsonn pa ka di li okouran tout regleman ki fè kòsmòs la ap vire. Lavi moun ap viv, kèlkeswa tan an, kèlkeswa kote a, se youn nan latriye eksperyans yon sivilizasyon te ka fè. Nan peyi Tibè nan Nò Lachin, mwàn (pè) nan monastè boudis pa t’ ka imajine gen regleman nan lanati ki ka pèmèt moun rale dlo nan vale fè yo monte sou tèt mòn. Konsa tou, anndan Ayiti menm gen moun ki ka sezi tande gen doktè fèy ak oungan ki ka fè yon gwosès kanpe, epi pou yo fè l’ kontinye nòmalman apre. Nou ka bezwen konnen, men nou pa gendwa di sa pa ka fèt, nou fèt pou nou admèt sèlman gen anpil posiblite nan egzistans la ki pa pase devan je nou. Apre sa, se yon envitasyon pou moun grandi nan chache lakonesans. Tank yon moun ap aprann, se tank l’ap dekouvri pi devan gen lòt fenomèn nan lavi a ki mande pou moun gen plis respè toujou sou fenomèn lavi a. Se nan aprann n’ap dekouvri lasajès. Youn nan gwo gwo mo ki egziste nan sosyete ayisyen an se pwofonde. Pwofonde nan lakonesans! Klas dominant yo nan peyi a fè tout sa ki posib pou lakonesans pa blayi anndan sosyete a, Egzanp : Depi 1950, lasyans admèt lang manman yon moun se pi gwo zouti pou li aprann. An Ayiti tout reskonsab edikasyon konn sa, men yo pito annile moun nan fè yo fè jakorepèt nan repete leson franse yo pa konprann. Youn nan rezon yo pi fasil repete se : lè yon moun pati sa li pral fè ak kreyòl la. Kòmkidire sosyete a ap prepare moun pou yo kite peyi a. Apre sa, fòk nou rekonèt mo pwofonde a mare ak kesyon mistik, akoz 1) enpòtans sosyete ayisyen an bay aspè mistik la nan vodou a; 2) Epistemoloji se yon branch nan filozofi ki etidye tout kalite rapò lakonesans genyen ak yon epòk oubyen ak yon sosyete. Nan epistemoloji vodou a nou jwenn sèten konesans rezève sèlman pou moun ki inisye, k’ap pran degre. Si nou ouvè senkyèm prensip la pou tout Ayisyen, fòk nou laji mo pwofonde a, pou nou dekouvri se nan tout kesyon lavi a pou Ayisyen pwofonde, nan chache lakonesans. Nan lane 1905, Einstein (Achtay) dekouvri lalwa (regleman) sou relativite jeneral. Si gen lwa sou relativite jeneral, se pakse tou sa ki egziste nan kòsmòs la ap vire youn akote lòt, akoz fòs youn k’ap peze sou fòs lòt, pou youn rale lòt oubyen pou youn repouse lòt. Se nan mezi fòs yon eleman ka reyaji ak fòs yon lòt, kòsmòs la rive jwenn ekilib li. Nan fè laviwonn, fòs yo gendwa chanje sans ekilib la. Depi jou lasyans te fin bay Einstein rezon, save pa janm sispann travay pou yo dekouvri yon fòmil matematik ki ka sèvi nan kèlkeswa sitiyasyon an. Anvan Einstein te dekouvri teyori sou relativite jeneral la, prensip ekilib jeneral la te deja parèt nan chak vèvè yo trase anba yon peristil anndan peyi a. Ekilib nan mitan fòs yo se yon egzijans nan kèlkeswa vèvè a, pou kèlkeswa rezon yo trase vèvè a. Anpil save deklare vèvè yo trase anba peristil yo sòti nan eritay endyen. Si vèvè yo se yon eritay endyen, sa vle di depi nan tan endyen yo, gen moun ki te deja konprann kòsmòs la chita sou ekilib nan mitan eleman ki peple kòsmòs la, moun sa yo te gentan adopte prensip ekilib la nan reyalite lavi yo. Sivilizasyon ki vle respekte amoni ant moun ak anviwonman an (kòsmòs la) dwe adopte prensip ekilib kòsmòs pou lavi sosyete yo. Kisa sa vle di ? Sa vle di : chak moun dwe rekonèt li pa ka debalanse ekilib lavi a, li pa ka debalanse ekilib kòsmòs la. Defèt ekilib yo ap rale malè sou tèt tout moun, atò moun ki pran reskonsablite defèt ekilib yo. Fè ekilib la retounen ap vini nan brasaj k’ap fèt  nan mitan eleman yo, etan yo nan boulvès. Lè ekilib yo fin defèt, se nan anpil lesefrape ak kolizyon, pou fòs k’ap pote eleman yo repran ekilib yo. Pèsonn pa ka devinen ki rezilta boulvès yo ka bay. Eleman nou te konnen anvan boulvès yo gendwa disparèt nèt, konsa gen lòt ki ka parèt… Sitiyasyon boulvès Ayiti ap viv la sanble ak yon ekilib ki defèt, kote fòs yo ap chache yon lòt ekilib. Kit se ògèy yon moun yo blese pou granmesi, kit se yon pye bwa yo mal koupe, kit se yon savan ki envante yon bonm, gen yon ekilib ki defèt, pèsonn pa konnen konbyen tan sa ka pran pou moun k’ap vin dèyè rekonstwi ekilib yo… Twa dènye prensip sa yo marye ak senkyèm nan. Paske menm prensip la parèt sou 3 fòm. Yo vin sou 3 fòm, paske sa reprezante yon ensistans: se  pou tout moun konnen yo. Prensip sa yo ap entèpele tout moun sou reyalite lavi a, kit se nan sosyete rich, kit se nan sosyete san mwayen. Si nou gade dega lèzòm ap fè sou anviwonman an, kit se an Ayiti, kit se lòt bò dlo, nou ka konprann kouman nèg vizyon, ki mete prensip sa yo deyò, te konn reflechi, kouman yo te PWOFONDE. Difikilte lavi a oblije nou konprann nesesite pou nou pwofonde nan konesans sou regleman ki kòmande lavi moun ansanm ak kòsmòs la. Lavi moun pa deparye ak laviwonn k’ap fèt nan kòsmòs la. Menm jan ak sitiyasyon mawon yo, ki te devan defi esklavay la, sitiyasyon difisil, Ayisyen yo ap viv jounen jodi a, egzije yo pou yo swiv konpòtman mawon yo, ki te desann fon (pwofonde) nan filozofi lavi a pou yo jwenn ki direksyon pou yo pran pou yo sòti nan zafè esklavay la. Nan lane 1791, mawon yo pran dispozisyon pou yo te trase yon lòt modèl lavi. An 2009, laplipa Ayisyen chwazi rete tann èd, rete tann mirak bondye. Sosyete a ap depafini ak yon mantalite chita tann, asiste, defetis, ki pa montre pyès moun kote tout moun ap ka manje, ni ki kote travay pou tout moun nan ap sòti, san nou pa pale pou ekilib nou dwe chache. Ekilib ki nesesè pou amoni ka tabli anndan sosyete a. Pou ki rezon pou Ayisyen pa dwe manje manje-bliye ? Prensip souvnans. Nan lane 1793, Tousen fòse Lafrans pwoklame libète jeneral pou tout esklav nan kèlkeswa koloni franse a. Nan lane 1802, Napoleyon Bonapat (premye Konsil franse) voye 55000 sòlda vin remete esklavay nan koloni yo (Sendomeng, Lamatinik, Lagwadloup). Si Franse yo pa te rive remete esklavay anndan Sendomeng, yo te rive fè sa nan zile Lamatinik ak Lagwadloup. Ki leson ansyen esklav yo aprann nan tantativ Napoleyon Bonapat la? Pi gwo leson premye jenerasyon Ayisyen yo kite pou nou, se yon leson politik ak sosyal : “Nan pwen pyès gany ki la pou tout tan. Se pou nou toujou veyatif. Se pou nou toujou sou gad nou, paske jou nou bliye kò nou, jou nou an feblès, fòs nou te konbat yo ap remonte sou nou, depi yo kapab”. Ki rapò prensip sa a genyen ak Ayisyen 2009 yo? Prensip Bwa Kayiman yo sòti nan lanfè lakoloni, se sa ki fè yo solid. Pou mawon yo te kraze lanfè a, fòk yo te plonje (pwofonde) nan nannan filozofi lavi a, pou yo sòti ak prensip sa yo. Se prensip sa yo ki te rebay esklav yo tout dimansyon moun yo. Yon dimansyon sistèm esklavay la pa t’ rekonèt. Prensip Bwa Kayiman yo depaman ak filozofi lavi ewopeyen epòk sa yo (blan, rasis, pa-m-pi-bon, demounizan). Malgre limanite ap fè pwogrè, prensip Bwa Kayiman toujou ap pale, paske se pa nan tout sosyete sou latè yo admèt yo. Si gen sosyete ki pa rekonèt yo, jouk jounen jodi a, se paske gen fòs nan sosyete sa yo ki rejte valè sa yo. Eritye prensip sa yo gen obligasyon pou yo respekte, onore, venere moun potorik sa yo ki te jwenn kouman pou yo desitire yon sistèm ki t’ap lote moun nan mitan bèt. Si Eritye yo bliye sa, sivilizasyon pa-m-pi-bon yo gen lòt zam pou yo demounize moun tankou sou tan lakoloni. Regleman sa yo, se yon rado regleman pou ede moun viv lavi a nan amoni. Pa gen fòs ki pa gen feblès li, pa gen fòs ki pa gen fòs ki ka kontre avè l’. Toujou fè pou rezon nou toujou nan men nou. Gen yon pòsyon moun ki di sa w’ fè sou latè se nan syèl ou peye l’. Gen yon lòt pòsyon ki di sa ou fè sou latè se sou latè ou peye l’. Gen yon lòt pòsyon ki pa respekte anyen nan lavi a… Y’ap fè chay san yo pa konnen, ki moun dèyè, ki pral peye. Pa janm bliye manfouben se viv sèlman nou ka mande l’ viv… Si Napoleyon Bonapat pa la pou li remete sistèm esklavay la sou pye anndan peyi a, si li enposib pou esklavay retounen sou tè Ayiti, sa pa vle di rasis yo pa gen lòt mwayen pou yo tire revany. Premye mwayen rasis yo genyen pou yo tire revany se echèk sosyete ayisyen an pou li rezoud pwoblèm li. Tablo echèk Ayisyen yo bay blan yo pretèks ak zam pou rasis yo kritike eksperyans 1791-1804 la. Sa ki pi rèd, anndan peyi a menm, tout koze tankou : “Campagne anti-supertitieuse, kanpay rejete, dejouke Bwa Kayiman, Èzili se Jezabèl, remèt peyi a bay Jezi”, tout koze sa yo se tantativ rasis yo ap eseye, granmesi Ayisyen yo lemante ak lajan, pou yo efase memwa Bwa Kayiman nan mitan pèp ayisyen. Objektif rasis yo se fè Ayisyen repete : “Nou pa wè kisa Bwa Kayiman te itil, kisa 1804 te itil ?” tankou sèten Ayisyen koumanse di l’. Nan lane 2009, rasis toujou egziste sou latè. Jouk jounen jodi a, desandan eritye 1791 yo, desandan eritye 1804 yo ap peye dwa yo te rache nan men kolon pou moun pa gade moun tankou bèt. Nèg nwè Lamatinik ak Lagwadloup tann plis pase 40 lane apre Ayisyen, anvan pou blan franse aksepte ba yo libète. Etazini te taye yon baryè ideyolojik espesyal pou Ayiti, pou li te bare enfliyans revolisyon ki sòti nan eksperyans Bwa Kayiman an. Sonje nan lane 1826, se Etazini ki te fè yo pa resevwa Ayiti nan premye reyinyon yo t’ap òganize pou Leta endepandan nan kontinan Lamerik la. Etazini pran 60 lane pou li rekonèt endepandans peyi a. Blan ak blan oblije fè lagè pou yo desitire esklavaj nan peyi yo. Nèg nwè nan peyi Etazini oblije tann jouk 1960-1964 pou yo jwenn dwa pou yo vote. Nan Afrikdisid, Mandela pase 27 lane nan prizon anvan pou blan rekonèt dwa nèg nwè… Malgre tou sa ki vin pase apre, anpil blan sou latè pa janm padone Ayisyen dèske se yo ki te dechouke sistèm esklavajis la, an premye, nan yon kwen sou latè. Apre echèk yo an Ayiti, kolonyalis yo travèse sou lòt kontinan (Lafrik, Lazi), ale gaye vizyon rasis yo nan esplwate pèp endijèn yo jwenn nan kontinan sa yo. Etan gen sivilizasyon k’ap disparèt, gen lòt k’ap parèt. Chak sivilizasyon vini ak valè pa li, ak vizyon pa li sou lavi a. Nan lanpi women, yo te desitire esklavay nan kòmansman Mwayennaj. Lè Kristòf Kolon fè dappiyanp sou Lamerik ak kolon li yo, Las Casas , ki te gen kè sansib pou endyen, mande pou yo bwote nèg nwè sot an Afrik. Se konsa moun, k’ap sèvi Bondye, siyen non yo anba yon krim kont limanite pou yo ka fè lajan. Se kalvè sa a, ki tanpe nan fonnanm desandan esklav yo, Blan rasis-yo, anba kouvèti levanjil, ap bat pou yo efase nan konsyans ak memwa viktim yo. Pierre Michel Chéry Delmas, Ayiti pimich@yahoo.com reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:24", "url": "https://kreyol.org/komante/", "image_url": null}
{"text": "literatikreyol | REKA\n\nLiterati kreyòl ka pran yon lòt kap «Le tracé poétique en créole Haïtien des années 70 à nos jours » (cheminman pwezi kreyòl ayisyen an, soti lane 70 yo rive jodi a), se sou tèm sa a ekriven Lyonel Trouillot te prezante yon konferans nan lakou IFH (Institut Français d’Haïti) la, madi 20 janvye 2009 la, vè 6è nan apremidi. Pou l prezante konferans la, ekriven an te chwazi de atis-plim parèy li mete bò kote l (« pou yo demanti l nan sa l t’a pral di », dapre li). Se te : Georges Castera ak Bonel Auguste. « Mwen pa vin pale la a ni kòm ekriven, ni kòm kritik literè, men kòm senp lektè », se ak mo sa yo li te demare chita-tande sa a ki te atire yon piblik tout plimay nan lakou Enstiti a. Lyonel Trouillot ki fenk pibliye yon rekèy pwezi kreyòl (Ra gagann, 2008), di li remake jodi a yon vitès nan literati kreyòl la, ki domine literati nan lang franse a (an Ayiti) sou plan kantitatif. Anvan l retounen sou sa k’ap pase jodi a, otè Zanj nan dlo a te eseye jwenn orijin literati kreyòl sa a, soti nan Choucoune (Oswald Durand, 1896), Pase pran Cric-crac (Georges Sylvain, 1905), pou vin tonbe nan ane 70 yo, kote ekriven ta pral sèvi anpil ak lang kreyòl la nan lide pou yo konbat yon sosyete miwo-miba. Nan epòk sa yo, pran desizyon pou ekri an kreyòl se te pran pozisyon pou mas pèp la, kont rejim anplas la. Poutèt sa, moun te tonbe nan ekri (kreyòl) anbachal. Se sa ki fè jodi a, gen tèks (tankou Kalinda la pou l bat, Claude Innocent) ki parèt sou plizyè vèsyon, paske, nan epòk yo te premye soti, yo pa t pibliye okenn kote ofisyèlman, e se aloral sèlman moun te pran kontak ak yo. Kidonk, ekriven sa yo, malgre tout move konsekans sa te ka pote, te pran pozisyon kont valorizasyon lang la, ak zèv atistik yo, e sa te kòmanse anrichi lang la. Akote lòt ekriven militan yo, kèk jèn powèt, tankou Dominique Batraville, Rassoul Labuchin, elatriye, t’ap eseye fè menm travay la sou lang la. Konsa, travay ekriven tankou G. Castera (Konbèlann), Frankétienne (Dezafi), Manno Ejèn… ; desizyon ofisyèl yo te pran sou lang la, tankou dekrè C. Bernard la an 1979 sou ansèyman kreyòl nan lekòl, deklarasyon kreyòl la kòm lang ofisyèl peyi a akote franse nan konstitisyon 1987 la… tout sa patisipe nan chanje figi lang kreyòl la (literati kreyòl la tou) devan je sosyete a jodi a. M. Trouillot te pran egzanp Dominique Batraville ki di li te kouri al ekri an franse lè l te wè pèsonn pa t okipe sa l t’ap ekri an kreyòl (bò ane 80 yo). Poutan, Bonel Auguste ki te pibliye Fas doub lanmò an 2000 pa t kapab di menm bagay la, pliske liv li a te jwenn yon bon akèy nan men lektè epi anpil moun nan klas entèlektyèl la. Men, pwoblèm Lyonel Trouillot di li idantifye, se dabò absans (oubyen prèske) yon kritik literè pou akonpaye abondans literati kreyòl sa a. Dezyèm pwoblèm nan, se tandans kèk jèn jodi a genyen pou fè yon literati dlo-dlo, san nannan, yon literati pou literati, ki plis chita sou kopyaj kèk gran otè tankou Castera, Frankétienne… olye li ta chita sou yon « entansyon powetik », yon vrè rechèch fòm ak sans. Ekriven an panse, sa rive jèn yo, se paske yo pa chèche konnen orijin literati kreyòl sa a, e tout batay ki te mennnen pou l rive la a jodi a, e tou, kijan li kapab itil sosyete a. Anvan l te pase kòn nan bay piblik la, Lyonel Trouillot te envite 2 lòt ekriven yo pran lapawòl « pou demanti l ! ». Georges Castera te deklare l dakò avèk konfrè li a sou tout pwen, sof sou zafè kritik la ; li di paregzanp limenm, plizyè fwa, li akonpaye rekèy li yo ak yon nòt kritik, men pèsonn pa janm di anyen sou sa. Genyen kèk lòt ekriven tankou Jn Claude Charles, ki konn fè kritik enteresan tou, men yo pa konn jwenn ase atansyon… Kanta Bonel Auguste, li te sèlman raple konferansye a enpòtans yon moun tankou Felix Morisseau-Leroy nan literati kreyòl. Morisseau-Leroy t’ap ekri pwezi (Dyakout), teyat (Ravinodyab)… an kreyòl, nan yon peryòd sa pa t fasil ditou (bò lane 50 yo) Apresa, se tou pa piblik la ki t’ap poze kesyon adwat agoch ak anpil enterè, anpil (pafwa twòp) emosyon. Deba a te chofe, men fòk li te fini. Lyonel Trouillot di l panse jodi a, an Ayiti, yon moun kapab ekri an kreyòl sèlman epi sosyete a rekonèt li, bay li merit li kòm ekriven. Sa pa t konsa anvan. Li panse, peyi pare toutbon pou yon literati kreyòl. Webbs Gaddy Damas Webby_gaddy@yahoo.fr 24/01/09 Pou l prezante konferans la, ekriven an te chwazi de atis-plim parèy li mete bò kote l (« pou yo demanti l nan sa l t’a pral di », dapre li). Se te : Georges Castera ak Bonel Auguste. « Mwen pa vin pale la a ni kòm ekriven, ni kòm kritik literè, men kòm senp lektè », se ak mo sa yo li te demare chita-tande sa a ki te atire yon piblik tout plimay nan lakou Enstiti a. Lyonel Trouillot ki fenk pibliye yon rekèy pwezi kreyòl (Ra gagann, 2008), di li remake jodi a yon vitès nan literati kreyòl la, ki domine literati nan lang franse a (an Ayiti) sou plan kantitatif. Anvan l retounen sou sa k’ap pase jodi a, otè Zanj nan dlo a te eseye jwenn orijin literati kreyòl sa a, soti nan Choucoune (Oswald Durand, 1896), Pase pran Cric-crac (Georges Sylvain, 1905), pou vin tonbe nan ane 70 yo, kote ekriven ta pral sèvi anpil ak lang kreyòl la nan lide pou yo konbat yon sosyete miwo-miba. Nan epòk sa yo, pran desizyon pou ekri an kreyòl se te pran pozisyon pou mas pèp la, kont rejim anplas la. Poutèt sa, moun te tonbe nan ekri (kreyòl) anbachal. Se sa ki fè jodi a, gen tèks (tankou Kalinda la pou l bat, Claude Innocent) ki parèt sou plizyè vèsyon, paske, nan epòk yo te premye soti, yo pa t pibliye okenn kote ofisyèlman, e se aloral sèlman moun te pran kontak ak yo. Kidonk, ekriven sa yo, malgre tout move konsekans sa te ka pote, te pran pozisyon kont valorizasyon lang la, ak zèv atistik yo, e sa te kòmanse anrichi lang la. Akote lòt ekriven militan yo, kèk jèn powèt, tankou Dominique Batraville, Rassoul Labuchin, elatriye, t’ap eseye fè menm travay la sou lang la. Konsa, travay ekriven tankou G. Castera (Konbèlann), Frankétienne (Dezafi), Manno Ejèn… ; desizyon ofisyèl yo te pran sou lang la, tankou dekrè C. Bernard la an 1979 sou ansèyman kreyòl nan lekòl, deklarasyon kreyòl la kòm lang ofisyèl peyi a akote franse nan konstitisyon 1987 la… tout sa patisipe nan chanje figi lang kreyòl la (literati kreyòl la tou) devan je sosyete a jodi a. M. Trouillot te pran egzanp Dominique Batraville ki di li te kouri al ekri an franse lè l te wè pèsonn pa t okipe sa l t’ap ekri an kreyòl (bò ane 80 yo). Poutan, Bonel Auguste ki te pibliye Fas doub lanmò an 2000 pa t kapab di menm bagay la, pliske liv li a te jwenn yon bon akèy nan men lektè epi anpil moun nan klas entèlektyèl la. Men, pwoblèm Lyonel Trouillot di li idantifye, se dabò absans (oubyen prèske) yon kritik literè pou akonpaye abondans literati kreyòl sa a. Dezyèm pwoblèm nan, se tandans kèk jèn jodi a genyen pou fè yon literati dlo-dlo, san nannan, yon literati pou literati, ki plis chita sou kopyaj kèk gran otè tankou Castera, Frankétienne… olye li ta chita sou yon « entansyon powetik », yon vrè rechèch fòm ak sans. Ekriven an panse, sa rive jèn yo, se paske yo pa chèche konnen orijin literati kreyòl sa a, e tout batay ki te mennnen pou l rive la a jodi a, e tou, kijan li kapab itil sosyete a. Anvan l te pase kòn nan bay piblik la, Lyonel Trouillot te envite 2 lòt ekriven yo pran lapawòl « pou demanti l ! ». Georges Castera te deklare l dakò avèk konfrè li a sou tout pwen, sof sou zafè kritik la ; li di paregzanp limenm, plizyè fwa, li akonpaye rekèy li yo ak yon nòt kritik, men pèsonn pa janm di anyen sou sa. Genyen kèk lòt ekriven tankou Jn Claude Charles, ki konn fè kritik enteresan tou, men yo pa konn jwenn ase atansyon… Kanta Bonel Auguste, li te sèlman raple konferansye a enpòtans yon moun tankou Felix Morisseau-Leroy nan literati kreyòl. Morisseau-Leroy t’ap ekri pwezi (Dyakout), teyat (Ravinodyab)… an kreyòl, nan yon peryòd sa pa t fasil ditou (bò lane 50 yo) Apresa, se tou pa piblik la ki t’ap poze kesyon adwat agoch ak anpil enterè, anpil (pafwa twòp) emosyon. Deba a te chofe, men fòk li te fini. Lyonel Trouillot di l panse jodi a, an Ayiti, yon moun kapab ekri an kreyòl sèlman epi sosyete a rekonèt li, bay li merit li kòm ekriven. Sa pa t konsa anvan. Li panse, peyi pare toutbon pou yon literati kreyòl. Webbs Gaddy Damas Webby_gaddy@yahoo.fr 24/01/09 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:27", "url": "https://kreyol.org/literatikreyol/", "image_url": null}
{"text": "REKA mete chapo ba pou 10 Akademisyen Kreyòl tou nèf | REKA\n\nENTÈVANSYON POU ENSTALASYON 10 NOUVO AKADEMISYEN NAN AKADEMI  KREYÒL AYISYEN 30 JEN 2022 Yvon Lamour  Salitasyon: Mesye Rogeda Dorcé Dorcil, Prezidan Manm Konsèy Administrasyon Manm Sekretarya Ekzekitif Akademisyen yo Manm Konsèy Konsiltatif la Manm tout lòt enstans ak biwo leta yo Manm laprès Mesyedam  Lasosyete, Onè, Respè! Mwen genyen privilèj ak plezi pou mwen konplimante 10 nouvo akademisyen parèy mwen nan seremoni enstalasyon nan Akademi Kreyòl Ayisyen (AKA)  jodi jedi 30 jen 2022 a. Mwen vle salye fanmi nou, zanmi ak lòt relasyon toupatou ki konnen oswa wè Akademi Kreyòl Ayisyen ap enstale nou. Espwa mwen se pou nou chak resevwa epi  mete makòn onè sa yo anndan kè nou, amize nou pandan seremoni an, epi kòmanse di: “Viv kreyòl, lang manman ak papa nou!” Ala bèl seremoni enstalasyon sa a bèl, lè nou ka sonje ki jan se sou zepòl anpil manm Akademi Kreyòl Ayisyen  an ki prezan ak nou nan moman sa a, san nou pa bliye zansèt yo ki pa te toujou resevwa glwa ofisyèl, men ki te travay pou yo te ka kite eritaj lang ak kilti a pou nou. Ki jan pou nou pa ta rekonesan anvè timoun ak granmoun k ap pran brimad, lè yo itilize lang lan nan plantasyon, nan  kay, nan lekòl, nan biwo, san nou pa bliye lari a? Fyète ak privilèj sa a vin fè nou pale sou akèy ak antousyas k ap tann mesyedam nouvo Akademisyen yo anndan enstitisyon an. Vini ak lide pou nou benefisye epi kontribye. Kidonk, vini pou nou aprann epi pataje konesans nou, prensipalman nan yon ekwasyon bay epi pran. Si Pauris Jean-Baptiste ak Monseyè Pierre André  Pierre, nan asistans lan, n ap salye yo pou lidèchip yo te bay AKA kòm 2 ansyen prezidan. NOu vle resalye Prezidan Rogeda Dorcé Dorcil pou kontinuite ak lavni AKA l ap rapousuiv nan zanzèt yo. Kite  mwen pwofite konplimante tout akademisyen ak lòt moun ki konn travay pou avansman lang lan, paske mwen santi se sou zepòl yo nou chita pou nou rive menm genyen ekzistans Akademi Kreyòl Ayisyen (AKA). Nòmalman, se sou plizyè zepòl nou  kanpe pou nou mennen travay la jodi a. Mwen ta renmen simen plizyè laye konpliman pou chak grenn pami 10 nouvo Akademisyen parèy  mwen yo  ki nan asistans ak fanmi yo, zanmi yo, kòlèg yo, pitit oswa pitit pitit yo, kit sou zoom, kit nan sal kote seremoni an ap fèt la. Dizondi, plen travay ki bezwen fèt nan divès  komisyon tankou Komisyon Bidjè ak finans, kominikasyon ak relasyon piblik, jiridik, lajenès, edikasyon, ak revizyon si mwen ka site sila yo sèlman. Pa bliye kenbe anba ponyèt nou dokiman tankou Lwa kreyasyon Akademi kreyòl la ak Règleman entèn akademi an. Materyèl sa yo genyen materyo ak zouti n ap bezwen pou fonksyònman ak rapò nou avèk divès endividi ak lòt antite nan zantray enstitisyon Akademi KreyòlAyisyen an. Pa manke espas pou noumenm nouvo Akademisyen yo vin itilize konesans, konpetans, eksperyans ak pasyon nou genyen pou devlòpman ak avansman lang kreyòl la. Kèlkeswa nan domèn nou maton an, n ap kapab itlize li nan akademi an, paske gen anpil domèn ak disiplin lasyans lang kreyòl la bezwen pale langaj yo. Pami nou 10 nouvo akademisyen parèy mwen yo, si nou debake  ak konesans fizik nikleyè, lasyans wobotik, oswa  syans ijyèn ak ibanizasyon, poutèt nou vle fè tout sa nou konnen an kreyòl epi fè yo pale kreyòl, enben nou rive nan bon kote k ap tann nou pou nou vin travay, epi mete men nan pat la, wi. Wè pa wè, nou bezwen manm ki ka travay pou fè kreyòl itil nan pwogrè popilasyon an, pou ede chak ayisyen  reflechi sou latriye pwoblematik ki devan yo, devan sosyete a, epi devan peyi a. Lasyans, listwa ak eksperyans montre ki jan se lang matènèl  ki premye zouti moun bezwen pou rete pwodiktif, epi fè konesans ak anviwònman kote yo leve. Konsa, bay lebra, kole zepòl, kole sèvo anndan Akademi Keròl Ayisyen se bon wout pou pwodui epi simaye travay ak aksyon k ap mennen lang ak kilti a pi lwen, pi devan. Atò a, fòk nou pouse kreyòl kòm zouti pou aprantisaj tout kalite. Kòm zouti aprantisaj pou alfabetizasyon ak konsyantizasyon nan mitan lokitè yo. Pawòl la di:“ Moun ki gen konesans toujou pi swaf pou yo aprann epi laji eksperyans yo.” Kidonk, akòz konesans lang lan ak syans lengwistik se bon zouti pou travay lang lan, pare pou nou aprann plis ni sou lang lan ni sou lengwistik. Ositou, poutèt Akdemisyen yo, sekretarya ekzekitif la, konseye konsiltatif yo ak lòt antite yo ap simen enèji ak pasyon , AKA se yon enstitisyon ki chaje ak vitalite. Nou konte sou nouvo enèji nouvo Akademisyen yo ap pote, antanke pwofesyonèl  ki vle kontinye dekouvri lang lan nan etidye li pi plis. Sonje mete nan djakout nou kapasite pou travay nan ekip, pou amonize latriye ide, epi pou fè limyè djayi. AKA plis konsantre sou mete yon gramè ak yon diksyonè deyò. Plis enfòmasyon ap vini sou materyèl sa yo pi devan. Pa manke espas ak travay pou fè anndan enstitisyon  Akademi Kreyòl Ayisyen an. Chwazi yon komisyon pou nou kapab ale aplike konpetans nou ladan yo. Egal, nan mitan  nou genyen ki  pwofonde nan domèn dwa ak kesyon lalwa, nan lengwistik ak administrasyon. Kòm nouvo Akademisyen, non  sèlman  nou rive ak  konesans, kapasite, ekspètiz ak eksperyans nan trajektwa  lavi nou, men tou nou vini tou pare pou nou rapousuiv vizyon ak misyon AKA (ti non jwèt pou Akademi Kreyòl Ayisyen). Pouse kreyòl ayisyen anba kontribisyon lokitè natif natal ak limyè lasyans se misyon ak vizyon AKA pou lang lan. Nou konnen lang kreyòl la soude noumenm ayisyen. Menm jan lang lan soude tout ayisyen yonn ak lòt la, se menm soudi/siman sa a k ap tounen fòs, kouraj, konesans epi zouti pou ede nou rapousuiv devlòpman li. Boutofen, M ap di mèsi pandan m ap  envite nou vin pran wou, pikwa ak traktè lengwistik nou pou n al plante nan jaden lang ak kilti kreyòl ayisyen nan Akademi Kreyòl Ayisyen an. Mwen vle fini ak menm kout “ Onè, respè!” mwen te fè nan derapman diskou mwen an. Mèsi poutèt mwen te jwenn okazyon fè nouvo Akademisyen yo konpliman. Yvon Lamour 30 jen 2022 Cambridge, Massachusetts, peyi Etazini  NDLR : 10 Akademisyen ak Akademisyèn sa yo se: Régine Duroska Murray (Akademisyèn), Sandra Duval (Akademisyèn), Marie Jeanne Léo Louis Charles (Akademisyèn), Chantal Hirsch Noël (Akademisyèn), Jean Robert Placide (Akademisyen), Altagrâce Payen Auguste (Akademisyen), Norah Amilcar Jean François (Akademisyèn), Lyonel Desmarattes (Akademisyen), Yvon Lamour (Akademisyen) ak Al Duniel Dimanche (Akademisyen). VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 LANMÒ Doktè ERNST MIRVILLE- Pyè BANBOU – Omaj Jan Mapou Jun 9, 2021 Jun 9, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:30", "url": "https://kreyol.org/reka-mete-chapo-ba-pou-10-akademisyen-kreyol-tou-nef/", "image_url": null}
{"text": "VÒT TÈKS KREYÒL KONSTITISYON 1987 LA | REKA\n\nYon klarifikasyon Akademisyen Pauris Jean-Baptiste. Sanble gen moun ki pa fin sèten si Asanble Konstityant epòk la te vote vèsyon kreyòl Konstitisyon 1987 la. Gen moun ki menm afime sa pa t janm fèt. Alòs, pou laverite ak pou listwa, men ki jan sa te pase. Nan epòk la, mwen te direktè Sant Pedagojik Riral Pwotestan, Delmas 95, No 15 nan komin Petyonvil. Se yon lekòl fòmasyon Enstittè/Enstititris anba lobedyans Legliz Metodis Dayiti. Moman Asanble Konstityant lan fin fòme, gen plizyè gwoup sitwayen/sitwayèn ak divès gwoup politik nan peyi a ki mande pou tèks Konstitisyon ki pral nan kouti a parèt ni an franse, ni an kreyòl. Se konsa gen gwoup politik Mouvman Aksyon Demokratik (MAD) ki te gen ladan Guy Alexandre, Charles Clermont, René Préval, Jean L. DOMINIQUE, elatriye, Guy Alexandre kontakte m. Li mande m si m pa ta dispoze konsakre tan mwen pou tradui pwochen Konstitisyon peyi a an kreyòl. Nan epòk la, mwen te pwofesè Kreyòl ayisyen nan seksyon segondè Lekòl KAYANOU Guy Alexandre t ap dirije. Direktè a te konnen mwen nan ekip tradiktè Labib an kreyòl nan Sosyete Biblik Ayisyen. Kòm mwen te okipe aplentan nan lekòl fòmasyon enstititè/enstititris avèk Legliz Metodis Dayiti, mwen prezante demann MAD la devan Pastè Alain ROCOURT ki te Chairman Legliz la lè sa a. Li ban mwen kat blanch pou m konsakre tout tan mwen pou travay la. Sèl kondisyon li te mete devan mwen se pou m fè travay la gratis. Paske Legliz la ap garanti m salè mwen kòm dabitid. Travay MAD mande m fè a se va kontribisyon Legliz la nan Fòmasyon Sitwayen Ayisyen. Vrèmanvre, mwen te gen privilèj syeje nan Asanble a, non kòm konstityan, men kòm moun k ap suiv tout deba yo. Se dekwa pou rann an kreyòl tout ti sibtilite lide ki t ap diskite yo. Te gen plizyè Konstityan, moun tankou Dtè Georges MICHEL, Mèt Reynold GEORGES, Julio LAROSIILIÈRE, Guy LATORTUE, Athanase JN-LOUIS, Eccléiastre VALCIN, Jean Abraham LUBIN ki te asiste mwen oubyen m te konn konsilte pou travay tradiksyon an. Nan Ministè Kominikasyon epòk la, te gen madam Anaise CHAVENET ki te konn kolekte chak seri atik ki te fin tradui an kreyòl. Epi li pibliye yo nan jounal L’UNION pou apresyasyon piblik la. Pou sa ki konsène vòt Konstitisyon 1987 la li menm, pa gen ankenn dout sou sa pyès. Metodoloji Asanble Konstityant la te adopte se yon konstityan deziye fè lekti yon atik an franse epi yon lòt konstityan deziye fè lekti menm atik la an kreyòl bay Asanble a. Se metodoloji sa a Asanble a te adopte epi respekte depi nan Préambule la/Premye koze a jouk nan Atik 298 avèk dènye mansyon: << Fè nan Palè Lejislatif, nan Pòtoprens, kote biwo Asanble Konstityant la table, jou 10 mas 1987 la, 184 èm ane Lendepandans>>. Mèt Emile JONASSAINT, prezidan Asanble Konstityant lan, akonpaye ak prèske tout manm Asanble Konstityant lan remèt vèsyon franse ak vèsyon kreyòl Konstitisyon 29 mas 1987 la bay Prezidan Jeneral Henry Namphy an men pwòp devan mwen. Mèt JONASSAINT prezante m bay jeneral la kòm moun ki ede yo mete tèks la an kreyòl. Jeneral la mande chèf pwotokòl li a pou li pran kowòdone mwen. Mwen vire, mwen tounen, mwen mawonnen, mwen kabre jouk mwen rive chape poul mwen anchatpent san bay kowòdone m. Paske m te bay pastè Alain ROCOURT mo mwen. Alòs, mezanmi, pa gen ni dout ni manti nan sa: Konstitisyon Repiblik Ayiti 1987 la, li ekri, li vote, ni an franse, ni an kreyòl ayisyen. Pandan m ap afime sa nan mwa me 2022 sa a, gen plizyè nan manm Asanbe Konstityant lan ki vivan toujou. Yo swa anndan peyi a, swa aletranje. Gen lòt temwen ki te suiv travay Asanble a avèk anpil anpil enterè. Yo ka temwaye tou. Pauris Jean-Baptiste 07 me 2022  PS : Konstityan ki te bay lekti tèks kreyòl la pou Asanble a se te Ecclésiastre VALCIN, reprezantan komin Tomasik nan wo Platosantral, epi Jean Abraham LUBIN, reprezantan komin Sen Michel Latalay nan wo Latibonit.  REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 LANMÒ Doktè ERNST MIRVILLE- Pyè BANBOU – Omaj Jan Mapou Jun 9, 2021 Jun 9, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:34", "url": "https://kreyol.org/vot-teks-kreyol-konstitisyon-1987-la/", "image_url": null}
{"text": "SOSYETE KOUKOUY AN AKSYON: POU LISTWA | REKA\n\nMESAJ PASCALE MILLIEN-FAUSTIN, PREZIDAN BIWO SANTRAL SOSYETE KOUKOUY Kouzin ak Kouzen Alawonnbadè Atchaba! Selebrasyon Mouvman Kreyòl / Sosyete Koukouy se  kab selebrasyon òganizasyon literè ki pi ansyen nan deklarasyon batay  pou lang kreyòl la jwenn valè li merite nan peyi Ayiti kou nan dyaspora a ki la toujou. Ala yon gwo akonplisman! Se domaj, akoz viris KOVID 19 la ansanm ak akolit li yo, nou pa kab reyini an prezansyèl pou nou ta selebre anivèsè Mouvman Kreyòl / Sosyete Koukouy nan tout dimansyon li. Men, nou la malgre tou ,(malgre tou, nou la) nou ap fete kanmèm jan nou kapab nètalkole! 18 desanm 1965, se yon dat ki gen anpil siyifikasyon istorik, pou tout manm Mouvman Kreyòl/ Sosyete Koukouy, pou listwa, pou literati lang kreyòl la, ak pou Ayiti. Anmenmtan tou, 18 desanm 2021, vin yon dat enpòtan pou tout fanm nan òganizasyon nou an ki te travay oswa ki kontinye ap travay pou yo kite tras pa yo nan lakou a kòm ekzanp pou jenerasyon ki ap vin apre yo. Nou pa janm fè pakou lavi poukont nou, menm lè nou pa konnen ekzistans sèten moun nan kominote lokal oswa entènasyonal la, nou benefisye de bonzanj yo. Gen sa ki kite nou deja, men gen sa ki la toujou. Se poutèt sa, mwen ap make moman sa a, ak gwo lareverans pou eritaj travay kouzin Galata, Adelina, Ayida, Defile, Choukounn, Annjelina, Gèda, Mariz, May, Lina, Mikette Wainwright, Mercédès Guignard (Deyita), Ginette Etienne (Man Laye), Yolande Thomas, Suzelle Bertrand, Jeanette Gregoire, Nancy St. Leger, Myrtha Woy, Rose Bléus, Weiselande César, Gypsie Metellus, Marleine Bastien, Rita Denis ak tan dòt ankò… Yon gwo chay mèsi tou pou paran mwen, Mona Anglade-Millien ak Reveran Jean Elie Millien ki ede materyalize enterè mwen pou lang kreyòl Ayisyen an ak kilti lakay. Mèsi kouzen, Jan Mapou, ki te ban mwen premye djòb biwo pou mwen tape atik ak dokiman kreyòl ki ede m aprann li ak ekri kreyòl pi rapid, pou Kiki Wainwright, Dede Dorcely, Max Manigat, Janjan Dezire, Michel-Ange Hyppolite ak Angelucci Manigat, Jr ki toujou montre enterè nan tèks mwen ekri oswa nan aktivite kiltirèl mwen yo. Jounen jodi a, se yon nouvo sezon ki mache ak anpil lespwa, ak anpil rèv epi anpil anbisyon pou travay nou nan pwomosyon lang ak kilti lakay la toujou kontinye fleri, menm lè nou pa la ankò. Se poutèt sa, se ak anpil imilite epi ak anpil fyète tou, mwen ap  aksepte  pozisyon Jeran Responsab Biwo Santral Sosyete Koukouy la pou 2 lane ki pral vini yo (2022 / 2023). Responsablite nou pran, angajman nou pran, se yon gwo chay. Yon gwo chay pou nou rete soude ak vizyon manm fondatè nou yo. Jan Tanbou (Henry Claude Daniel), Pyè Banbou (Doktè Ernst Mirville), Adelina (Marie Lucie Baas), Pyè Legba (Emile Jules), Togiram (Emile Celestin Megie) ak Jan Mapou. Nou pèdi senk nan gason ak fanm vanyan sa yo, ki travèse lento lavi, men nou toujou gen Jan Mapou, ki kontinye ak fè chimen pou nou, ki kontinye kenbe nou soude, epi ki kontinye ap travay danble ak tout sa ki gen detèminasyon pou nou pa moli, pou nou kenbe flanbo kilti lakay la byen wo. Avni Sosyete Koukouy nan lane ki ap vini yo chita sou zepòl chak manm Koukouy, kit ou la, kit ou pa la nan woumble jodi a. Sonje, nan chantye travay nou, se ak anpil lanmou, se ak anpil fratènite nou toujou di, Koukouy yon jou, Koukouy toujou ! Ansanm, annou pran angajman pou lespri lang kreyòl la ak pasyon nou pou pwomosyon lang ak kilti lakay rete vivan nan tout sa nou ap fè. Yon lòt fwa ankò, Mèsi pou tout fanm ak gason vanyan, sa nou konnen ak sa nou pa konnen yo, ki goumen pou chimen libète ak jistis, epi ki kite tout rèv yo dèyè pou nou akonpli kòm eritaj. Sonje, grandèt yo konte sou nou, annou fè tout sa nou kapab ak tout sa nou genyen epi ak tout kè nou, pou nou fè yo fyè. Paske kwè m si n vle, grandèt yo parye sou nou! Devouman ak konstans, Pascale Millien-Faustin, Prezidan Biwo Santral Sosyete Koukouy Sosyetekoukouy@yahoo.com www.SosyeteKoukouy.org REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 LANMÒ Doktè ERNST MIRVILLE- Pyè BANBOU – Omaj Jan Mapou Jun 9, 2021 Jun 9, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:37", "url": "https://kreyol.org/sosyete-koukouy-an-aksyon-pou-listwa/", "image_url": null}
{"text": "BÒN FÈT AKADEMI KREYÒL AYISYEN | REKA\n\nMesaj Kons è y Administrasyon AKA a nan okazyon sety è m ( 7 è m) aniv è s è Akademi Krey ò l Ayisyen, 4 Desanm 2021 4 Desanm 2014 – 4 Desanm 2021, sèt (7) lane depi Akademi Kreyòl Ayisyen tabli ofisyèlman nan peyi d Ayiti kòm yon enstitisyon Leta endepandan. Sèt (7) lane depi gen yon asanble akademisyen-fanm kou gason, ayisyen nan peyi a kou nan dyaspora a- ki ap reyini, brase lide epi travay yon mannyè pou : 􀀁Fòse Lang kreyòl la jwenn plas li merite a nan sosyete peyi d Ayiti nan tout nivo, nan tout sektè, tankou: edikasyon, lajistis, administrasyon, lasante, etsetera; 􀀁Ankouraje respè dwa lengwistik pèp ayisyen an; 􀀁Mete mwayen pou popilasyon ayisyen kapab sèvi ak lang kreyòl la kòm kòd ekri ; 􀀁Fè pwomosyon pou pwodiksyon dokiman syantifik, zèv literè ak tout kalite dokiman pou pèmèt moun vin pi maton nan gramè ak ekriti lang nan; 􀀁Ankouraje pou bon jan rechèch, tout kalite rechèch, fèt nan lang nan epi sou lang nan; 􀀁Mete plis lòd nan itilizasyon ak pratik lang kreyòl la. Jounen jodi a, Akademi Kreyòl Ayisyen (AKA), youn nan pi jenn enstitisyon Leta ayisyen, ap fè faskare ak tout pil pwoblèm sosyal ak pwoblèm ekonomik k ap brase bil tout enstitisyon ak tout sosyete a an jeneral. Kriz epidemi mondyal KOVID-19 la, mete sou fenomèn vyolans gang ak zam pa sispann fè nan peyi a, nan zòn kapital la pi espesyalman, vin mete abse sou klou. Men, pandan ti tan egzistans enstitisyon an, Akademisyen yo pa janm sispann travay san relach pou yo monte yon kantite pwojè ki dwe pouse Akademi nou an vanse sou chemen akonplisman misyon li yo menmsi, malerezman, pi fò nan yo toujou bloke nan pasaj. Jan gran pedagòg brezilyen an, Paolo Freire, renmen repete sa: “ Lit la pa bout, men li ap chanje fòm ”. Batay Akademi Kreyòl Ayisyen an ap mennen pou lang kreyòl la ak pou defans dwa lengwistik pèp ayisyen an pa kanpe. Li p ap janm kanpe. Li ap pran lòt fòm. Li ap pran lòt faz, dapre tan ak sikonstans yo. Paske nou sèten , nou menm Akademisyen, nou p ap bat ba. Nan okazyon patikilye sa a nan lavi Akademi Kreyòl Ayisyen an, Konsèy Administrasyon an gen yon panse espesyal pou tout akademisyen-fanm kou gason- ki deja pran devan nou yo : Akademisyen Max Beauvoir, Akademisyen Claude C. Pierre, Akademisyen Rachelle D. Beauvoir, Akademisyen Marcelle B. Racine ak Akademisyen Ernst Mirville ; Konsèy Administrasyon an (KAd) wete chapo li byen ba devan tout akademisyen emerit yo : Akademisyen Max Manigat ak Akademisyen Odette Roy Fombrun, epi li swete tout akademisyen aktif yo bon kouraj nan lit san pran souf sa a. KAd la gen yon mo espesyal tou pou angajman ak devouman ekip Sekretarya egzekitif la ki responsab kesyon operasyonalizasyon Akademi an, san nou pa bliye ekip Konsèy konsiltatif la pou devouman yo pou misyon Akademi an kontinye. Batay nou ap mennen an mande anpil lespri angajman, anpil sans sakrifis ak anpil detèminasyon pou nou balize chemen an pou jenerasyon ki ap vini dèyè yo pa reviv tout tray nou ap pase yo pou nou fòse tèt nou rive viv nan yon sosyete ki pi jis epi ki gen lavi miyò pou tout moun san paspouki, poudayè, nou rekonèt fòk lang kreyòl la blayi tout kote san fòs kote. KAd la di tout Akademisyen : B ò n f è t ! Tout anplwaye Administrasyon an, tout manm Kons è y Konsiltatif la, KAd la di nou: B ò n F è t ! 4 Desanm 2021 Konsèy Administrasyon Akademi Kreyòl Ayisyen Akademisyen Rogéda Dorcé Dorcil, Prezidan Akademisyen Michel Frantz Grandoit, Vis-Prezidan Akademisyen Jean Grégory Calixte, Sekretè Jeneral Akademisyen Samuel Jean-Baptiste, Konseye Akademisyen Rosilia Francois Corneille, Konseye Akademisyen Michel Emmanuel Bazile, Konseye Akademisyen André Serge Bellegarde, Konseye. REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 LANMÒ Doktè ERNST MIRVILLE- Pyè BANBOU – Omaj Jan Mapou Jun 9, 2021 Jun 9, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:41", "url": "https://kreyol.org/bon-fet-akademi-kreyol-ayisyen/", "image_url": null}
{"text": "GOUDOUGOUDOU PASE AK KOUNYE LA A: ENPÒTANS SANTE MANTAL | REKA\n\nSOSYETE KOUKOUY AN AKSYON: ENPÒTANS SANTE MANTAL Enpòtans lanng kreyòl la nan entèvansyon pou sante mantal. Ròl ak plas fakilte inivèsite Ayiti yo. Goudougoudou tranble tout nanm nou, tout kò nou, li vire tout pèp ayisyen an lanvè/landrèt. Gen abitid li chanje lakay nou. Gen abitid li vin devlope lakay nou. Gen mo rezilyans lan nou vin tande pi plis tou lè yo ap pale sou  Ayisyen. Entwodiksyon Depi apre trajedi 12 janvye 2010 ki sot frape Ayiti a, kote plis pase 200.000 moun pèdi lavi yo. Li te parèt klè, tout Ayisyen ki gen laj pou konprann sa ki te pase a sot fè yon eksperyans  lavi ki ka chanje yo pou rès tan yo gen pou yo fè sou tè sa a. Goudougoudou, ti non jwèt Ayisyen bay tranbleman tè a, lakoz anpil moun, nan Pòtoprens an patikilye, twouve yo nan sitiyasyon latwoublay – Anpil ladan yo pèdi manman, papa, pitit, madanm, mari, zanmi, kòlèg travay, mennaj, kay,  travay, oto, biznis elt. Tout sa lakoz, anpil nan yo ap soufri kè kase toulejou (Anksyete an franse).  Nenpòt ti bri mete yo sou panik.  Genyen  ki pa ka dòmi (Ensomni an franse).  Genyen menm, ki pou ti krik ti krak, pran kriye.   Gen moun ki menm rive  pèdi tèt yo (Twoub sikyatrik an franse) – Divès kalite latwoublay  nou fenk sot li pi wo a, se yon ekip fenomèn ki lakoz konsitwayen sa yo pa santi yo nan nòmal yo. Se kòmsi yo pa ka jwenn kap yo depi katastwòf natirèl 12 janvye 2010 la te fin pase nan peyi a. Espesyalis, ki etidye epi ki travay ak moun ki viv eksperyans terib nan lavi yo, di nou, byen souvan sentòm sa yo, se  kapab siy ki pèmèt konprann moun lan soufri, sa yo rele nan peyi anglofòn yo, PTSD An franse yo di (Nevroz Twomatik osnon sendwòm pòs twomatik). Lekti ansanm ak konsiltasyon nou fè avèk kèk sikyat ayisyen pèmèt nou konprann: se pa konsa yon moun rete li devlope maladi mantal sa a . Anvan pou sa rive, byen souvan, moun sa a  viv yon eksperyans difisil  ki kite li delala, kote li pa vrèman kapab reprann lavi nòmal li. Se kòmsi li rete nan yon eta  kriz pèmanan. An nou fè yon chita sou mo kriz la yon ti moman. Kriz se yon mo  ki ekziste deja nan vokabilè kreyòl ayisyen an. Sepandan,  pwofesyonèl ki ap travay nan domèn sante mantal itilize li nan yon lòt sans. Kriz (Nan sans sikolojik mo a) Lè nou chache, fouye nan liv ki pale sou kriz, nou jwenn plizyè definisyon, men kèk ladan yo: 1) «Se yon peryòd dezekilib sikolojik akoz yon sitiyasyon grav ki rive. Moun ki viv eksperyans sa a pèdi kapasite, lizay ak ladrès  li pou li jwenn solisyon  pwoblèm ki pa te konn ba li okenn difikilte pou li rezoud oparavan». (p.8 Crisis Intervention handbook, A.R Roberts, 2000) tradiksyon lib Jude Jn-Francois 2) Se yon sitiyasyon danje ki pwovoke chanjman bridsoukou nan anviwonnman kote yon endividi ap viv, ap evolye. Konsa, atant moun lan te genyen  alega pwòp tèt li ak kalite rapò osnon relasyon li te genyen ak moun ki ap viv nan menm anvironnman ak li  vin chanje. Pami pwen kòmen ki genyen nan tout kategori danje, ki ka pwovoke yon bagay konsa, ou ap jwenn: a) Pèdi osnon sou pwen pou ou pèdi rapò/relasyon ki ekziste ant moun lan ak youn lòt moun. an) Prezans yonn  osnon plizyè lòt moun  nan espas aktivite moun sa a. b) Chanjman nan ran sosyal ak nan wòl yon moun te genyen nan relasyon li ak lòt moun. Tout sa se konsekans dirèk mo  kriz nan nivo sante mantal. (p.5,Handbook of crisis counselling, Jonathan Sandoval,2002, tradiksyon lib Jude Jean-François) Lè nou konsidere definisyon sa yo, nou kapab di se youn sitiyasyon kriz  ki vin mete yon moun nan yon eta kriz. Sitiyasyon Kriz ak  Eta kriz (yonn pa mache san lòt) Nan sans sa a,  yon sitiyasyon kriz, se yon seri evènman ki pa rantre nan lòd lojik jan tout bagay  ta sipoze ye nan fonksyònman toulejou yon moun. Kidonk, lè sitiyasyon sa yo rive,  yo  mete yon moun nan yon eta kriz-  Sitiyasyon kriz ak eta kriz  se de (2) etap  ki diferan. Sepandan, se yonn ki sanse mennen lòt.  Gen plizyè evènman nan lavi yon moun, nou kapab konsidere tankou sitiyasyon kriz: Yon akouchman ki pa byen dewoule, yon aksidan machin, kote gen moun ki blese grav ak moun ki mouri; yon revokason nan yon dyòb, lanmò yon manb nan yon fanmi, yon evènman bridsoukou tankou : Yon moun ki tiye tèt li devan je yon lòt moun. Yon ka vyòl ( kadejak osnon pyèkanga nan Jeremi), vyolans sou fanm ak timoun, yon katastwòf natirèl tankou siklòn, goudougoudou elat. Lè gen  sitiyasyon konsa ki rive nan lavi yon moun, otomatikman, moun ki viv li a reyaji. Daprè sa nou konprann, reyaksyon nan  yon kriz, se toujou – an tout konsyans osnon  san moun lan pa rann li kont-  pou ou jwenn eta nòmal ou, ki pou ta mete ou jan ou te ye anvan kriz la te ateri sou ou a.   Eksperyans, obsèvasyon ak rechèch  pèmèt espesyalis yo rapòte, epi nou konprann sa tou, se pa tout moun  ki toujou reyisi jwenn estabilite sa a.Gen plizyè faktè ki ka eksplike rezon ki fè estabilite a pa retounen. Nan fouye sou entènèt ak nan bibliyotèk, nou rann nou kont, gen   anpil dokiman rechèch ki fèt sou sa.  Men nan ekzèsis nou ap fè nan tèks sa a, objektif la se pa pou nou detaye  eksplikasyon sou rezon ki lakoz se konsa sa ye,  men se sitou pou montre kijan gen nesesite pou espasyalis ayisyen ta panche plis sou reyalite Ayisyen an  apati yon demach syantifik nan sousi pou pèmèt pataj konesans yo fèt tou an kreyòl, epi pèmèt Ayisyen an konprann plis epi pwofite pi plis tout kalite  sipò emosyonèl ak sikolojik li ka jwenn nan men pwofesyonèl  sante mantal (sikyat, sikològ, travayè sosyal elat). Sitou lè konsitwayen yo fè fas ak eksperyans lavi ki ka kite yo nan yon eta delala, flòtòp-flòtòp. Èske nou viv epi eksprime emosyon nou yo nan yon lòt lanng ki pa lanng kreyòl ? Li parèt klè devan je lemonn antye, sitwayen ayisyen an devan kalamite ak katastwòf natirèl, li toujou degaje li jan li kapab pou reprann chimen lavi a. Se sa ki fè apre goudougoudou, nan radyo tankou nan televizyon peyi etranje, ekspè ki ap gade, obsève  pèp ayisyen an, atravè  tout faz dwòl li viv nan ane pase yo – kriz politik, siklòn, tranbleman tè elt, –  yo tout dakò pou di pèp ayisyen an son pèp ki gen kouraj. Nan domèn sikoloji, kalite fòs ak kouraj sa yo pote non “rezilyans”. Nan diksyonè Wiki, ki sou entènèt la, men kisa yo di sou mo rezilyans lan :  « Nan domèn sikoloji, rezilyans se kapasite pozitif yon moun genyen  pou li pase atravè gwo estrès ak katastwòf. Mo sa a vle di tou, pouvwa yon moun genyen pou li retonbe sou 2 pye li apre gwo trajedi.  Kidonk, yon moun ki pa koube devan difikilte lavi, epi ki kenbe tennfas pou rive reyalize objektif li vize nan lavi li,  se yomoun n “rezilyan”. Rezon ki fè mwen mete de mo sa yo ant giymè epi ak gwo lèt fonse, se paske nan lanng kreyòl la mo sa yo pa ekziste. Mwen vle sitou atire atansyon nou sou kapasite lanng kreyòl la genyen  pou li ajiste li ak evolisyon pèp la. Mwen ret konvenki lenguis yo ka pèmèt nou wè  yon lis mo nou ap itilize jodi a, men  grann mwen ak grann pa ou pa te konn itilize nan tan pa yo. Goudougoudou mete nou devan pòtre  eskèlèt sistèm sante peyi nou an. Lè nou gade byen nou wè anpil pwoblèm. Ayiti poukont kò pa li te deja malad. Men, kounye la a anpil moun debake vin pote nou sekou. Nan gwoup moun ki vini yo, te genyen sikyat, sikològ elt. Mwen pa pe kritike kalite èd sa yo  non, men mwen  te poze tèt mwen kèk kesyon, tankou: kijan sikyat, sikològ etranje sa yo pral fè pou byen sezi emosyon Ayisyen ap viv la? Sa mete nou drèt devan pwoblèm baryè lanng ak kominikasyon ant moun ki ap bay swenyay  la ak sila a ki ap resevwa swen an. Poutan, li klè nan je tout moun, Ayisyen an viv 100 pou 100 an kreyòl. Ayisyan an pa viv emosyon li ni nan lanng  angle ni nan lanng franse. Lè li tris, li di li tris an kreyòl, lè li boulvèse, li di li boulvèse an kreyòl, li li gen boul nan gòj li, li di ou sa ak lanng kreyòl la, lè kè li sou biskèt li , lè li  gen konfizyon nan tèt li, li di ou sa an kreyòl. Tout sa, se  pou di Ayisyen tout sa li  santi, tout sa li ap viv se ak lanng kreyòl la li manifeste yo. Yon entèvenan ki pa pale lanng Ayisyen an, kreyòl,  èske li ap  janm rive bay rezilta li ta renmen bay la nan entèvansyon li ak moun li ap ede a? Èske gen risk pou li pase akote dyagnostik li ta gen pou li fè yo ? Mwen ta renmen nou reflechi sou kesyon sa yo. Enpòtans pou inivèsite nou yo enplike plis nan rechèch Kounye la a,  tout kesyònman sa yo fòse nou poze lòt kesyon. Lè nou konsidere nou gen sant pou moun al chache konesans apwofondi, Inivèsite nou yo. Lè nou konsidere patikilarite sitwayen ayisyen an nan jan li jere lavi li. Lè nou konsidere fòs mantal Ayisyen an genyen pou li pase atravè advèsite lanati ka mete sou rout li. Lè nou konnen gen Ayisyen ki enterese nan byennèt mantal chak grenn ayisyen. Lè nou konnen gen Ayisyen ki fè gwo etid nan domèn sikoloji, sosyoloji etnoloji, ak tan lòt domèn nan syans imèn. Lè nou konnen zouti evalyasyon yo itilize nan domèn sikoloji, byen souvan se apati travay obsèvasyon ak analiz sou echantiyon moun ki soti nan yon sosyete espesifik, nan yon kilti espesifik elt yo fèt., nou ap mande epitou sigjere pou inivisite nou yo mete yo opa pou ouvri sant rechèch nan chak fakilte nou yo pou pèmèt nou konprann pi byen konpòtman sosyete nou an, kidonk endividi ayisyen an epitou pou nou devlope zouti ki ap pèmèt nou amilyore domèn lakonesans an jeneral. Men, nan domèn sante mantal menm, pi bon mwayen pou pèmèt espesyalis  yo jwenn  rannman nan travay yo ap fè pou byennèt sitwayen ayisyen an se rive fè endividi yo  eksprime lide  ki ap chipote lespri yo nan yon langay ki aksesib pou espesyalis la. Bò kote pa yo espesyalis yo dwe konnen langay moun yo vle ede yo. Konsa, mwen kwè gen yon nesesite pou inivèsite yo devlope zouti lenguistik ki kab itil ni malad yo ni moun ki ap swaye malad yo. Kòm tout Ayisyen nan peyi a pale kreyòl, sèl lanng ki kalifye pou kreyasyon zouti lenguistik sa yo se lanng kreyòl la. Nou kad rekonstriksyon peyi a nou swete Leta va bay lanng kreyòl la plas li kòmsadwa. si gen efò serye ki fèt pou tout bon nan sans sa a, se ap yon diplis pou yon nouvo sistèm lasante, men tou nou ap rann nou kont lanng nou an, kreyòl la, se ap pi bon alye nou pou pèmèt lakonsesans pataje pi byen atravè tout peyi a. Yon lèz nan Revi Literè Sosyete Koukouy, volim 2, ane 2011, paj 174-180 REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 LANMÒ Doktè ERNST MIRVILLE- Pyè BANBOU – Omaj Jan Mapou Jun 9, 2021 Jun 9, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:44", "url": "https://kreyol.org/goudougoudou-pase-ak-kounye-la-a-enpotans-sante-mantal/", "image_url": null}
{"text": "LANMÒ Doktè ERNST MIRVILLE- Pyè BANBOU – Omaj Jan Mapou | REKA\n\nJodi a, s on move jou Yon jou plichon, yon jou chagren Pyè Banbou, kavalye Pòlka nou, ale L ale, li kite nou san di orevwa. Nou travay ansanm depi 60 ane Ansanm nou kreye Mouvman Kreyòl Ayisyen Ansanm nou monte Sosyete Koukouy Tètgridap nan blakawout  chemen liyorans Ki pa janm sispann klere nan fènwa pèp la Malgre brimad, malgre prizon Fò-Dimanch. Tanbou ale, Legba se fwe, Togiram, Yolande, Mikette, Ti wouj, Man Laye Adyee se pa ni en, ni de Koukouy ki kite nou! Jodi a, se tou pa Pyè Banbou Li kite nou ak yon chaj lou sou zepòl nou Ki mande fòs ak kouraj pou nou sipòte. Banbou ale, yon tralye ti grenn banbou Plante an Ayiti, nan dyaspora ak nan kè nou, Va leve pou kontinye pote lespwa pou pèp la. Kondoleyans pou tout Koukouy Dyaspora tankou lakay Kondoleyans pou tout defansè lang Ak kilti pèp ayisyen an.  Jan Mapou (8-6-21) REKA koube l byen ba pou salye kokennchenn defansè lang ak kilti Ayisyen an. REKA envite nou al li yon lòt fwa ankò atik Michel-Ange Hyppolite te ekri sou Doktè Ernst Mirville : https://kreyol.org/mirville/  REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:47", "url": "https://kreyol.org/lanmo-dokte-ernst-mirville-pye-banbou-omaj-jan-mapou/", "image_url": null}
{"text": "POU SELEBRE JOUNEN ENTÈNASYONAL FANM 2021 | REKA\n\nPou Medjine Hyppolite Mendjaly Hyppolite et Ange Diaquoi Lè fanm vanyan ap mache li pòtre ak manzè lavi Fanm pote lavi Pi wo pase fetay solèy Nan voye wòch monte Bwote dlo desann Nan lakou plètil Fanm leve nechèl wotè van K ap bale wouze Nan peyi malfini Fanm charye douvan jou li Sou tèt kamyon bwat Madan sara fè ovètay Pou po pistach Lè fanm ap goumen Kòtakòt ak gason Bab pou bab ak ranyon dife Lè fanm pran sèt so Anvan li di alatraka Fò ou konnen konbyen kalfou Jipon li janbe Konbyen flanm li travèse Anvan bonèt li chavire Fanm Mennen lavi Nan sous dodo meya Kwape lamizè Twaze dyòl maldyòk Dwèt madichon fanm Pa respekte pè  pap Lè fanm vanyan ap mache Li sanble tèt koupe ak manzè lavi Lesiv defigire men l Kout batwèl Ant salyè e valyè Trese riban Nan boukan pen kotidyen l Semèl jounen l Manje pousyè Vale kalfou Twoke twòkèt pou chay Fanm O! Pa gen baryè Pou mezire kouray ou. Michel-Ange Hyppolite (Kaptenn Koukouwouj) in Zile Nou /Notre Ile / Our Island (1995), paj 48-49 REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:51", "url": "https://kreyol.org/pou-selebre-jounen-entenasyonal-fanm-2021/", "image_url": null}
{"text": "AVI REKRITMAN AKADEMISYEN ENSKRIPSYON POU REKRITMAN NOUVO AKADEMISYEN Akademi Kreyòl Ayisyen (AKA) se yon Enstitisyon Leta endepandan. Misyon li se travay pou devlòpman Lang Kreyòl nan sosyete a epi fòmalize ekriti lang kreyòl ayisyen an. AKA fè tout popilasyon an konnen, li louvri rejis enskripsyon li pou kandida Akademisyen. Selon Atik 20 Lwa Kreyasyon Akademi Kreyòl Ayisyen an, pou yon moun vin Akademisyen, li dwe: Ayisyen, fi kou gason. Pou Kounye a, AKA ap bezwen rekrite anpil fanm; gen 40 lane pou pi piti; ap jwi dwa sivil ak dwa politik li; yon moun ki travay pou pwomosyon Lang kreyòl, ki fè rechèch sou lang kreyòl osnon ki pwodui nan lang kreyòl ; gen disponiblite pou li patisipe nan rankont ak nan misyon Akademi an nan Kapital la, nan pwovens, nan peyi etranje. gen yon Enstitisyon ki gen rekonesans legal ki pou andose kandidati li. Pou kandida a jwenn plis enfòmasyon sou misyon AKA ak sou wòl Akademisyen yo, li kapab vizite sit Akademi an kote li ap jwenn Gid rekritman Akademisyen an ak Fich enskripsyon Akademisyen: http://www.akademikreyol.net Pou plis detay li ka telefone: 3333-0815/3333-0816. Kandida a ap depoze yon dosye konplė: Kourikoulòm, kopi diplòm, sètifika, atestasyon, lèt motivasyon, lėt rekòmandasyon, Fich enskripsyon, 2 foto ak lis pwodiksyon li fè nan lang kreyòl, nan adrès pwovizwa AKA ki nan Ri Babyòl # 31, lokal Fany Villa an fas Lekòl Sen Jan Evanjelis ak nan imel AKA enfomasyon@akademikreyol.net Dat limit pou kandida yo depoze dosye yo: Vandredi 28 Me 2021 anvan 3è00. / Me 2021 | REKA\n\nREKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:19:54", "url": "https://kreyol.org/avi-rekritman-akademisyen-me-2021/", "image_url": null}
{"text": "LALIN AK SOLÈY SA W PI PITO AK PASCALE MILLIEN FAUSTIN | REKA\n\nPou tèt Lalin ak Solèy pa t koute, kòm pinisyon, Kreyatè a ba yo yon separasyon total. Lalin ak Solèy pa te ka janm wè youn ak lòt nan syèl la oswa nan fòm imen yo. Men, Lalin te tèlman atriste, sa te touche Kreyatè a. Li deside kite yo kontre kèlke fwa nan ane a. Toude te atriste paske dezobeyisans yo te gen konsekans. Depi youn la, lòt la dwe chape poul li. Lalin te klere tankou ajan, epi Solèy te klere tankou lò. Yo toude pa te ka klere ansanm. Lannwit ak Lajounen te Kreye. Lalin ak Solèy te wont, paske yo te dezobeyi Kreyatè a. Toude kreyati yo te rekonèt pozisyon yo te endispansab pou limanite. Yo te deside reprann plas yo nan sistèm nan pou bloke boulvès yo te kòmanse a. Yo t ap panse, kijan yo pral remete enèji pozitif ak amoni ki te egziste anvan dezobeyisans yo a. Yo te vle bay tout lòt kreyati yon kado rekonsilyasyon. Lalin di Solèy: -“Paske mwen gen anpil renmen, m ap propaje lanmou tout kote mwen pase. Konsa yo va padone m.” Solèy panse se te yon bon lide, li di: -“Epi mwenmenm, m ap pwopaje lamitye tout kote mwen pase. Konsa yo va padone m.” Lalin ak Solèy, lanmou ak lamitye se de eleman ki ka soude tout kreyati youn ak lòt, nan bon tan, kou nan move tan. Lalin ak Solèy di Fanm ak Gason mèsi epi orevwa. Epitou, jis anvan yo reprann pozisyon yo nan inivè a, yo deside fè yon pwomès. Yo kanpe youn anfas lòt, yo fè de plamen yo kontre, pou youn ka konekte ak lòt, epi, yo repete ansanm: Epi, tankou de Koukouy, yo pran elan, yo file monte, annatandan Kreyatè a ba yo lesepase pou yo kontre ankò. Apre yon sèten tan, Fanm ak Gason te vin gen pitit. Yo rakonte pitit yo istwa a, epi pitit yo menm, bay pitit pa yo menm istwa a tou. Istwa Lalin ak Solèy vin gaye sou tout Latè. Ti nòt anplis nan men: Pascale Millien Faustin June 13, 2020 · Se ak anpil plezi m ap prezante nou dezyèm liv mwen: Tim Tim Jaden Kreyasyon: ki se yon koleksyon 9 istwa kout an kreyòl Ayisyen. Tout istwa yo, se pwòp kreyasyon pa mwen. Se yon konpilasyon kote mwen Maryonnen eskperyans pèsonèl mwen ak kilti peyi Ayiti. TIM TIM: JADEN KREYASYON reflete eksperyans lavi tout natifnatal ka byen konprann. Chak istwa nan Tim Tim: Jaden Kreyasyon vini ak yon imaj, san konte, yo chak mache ak yon pwovèb kreyòl ke mwen tire nan liv otè Dr. Pierre Anglade ki rele: Proverbes Créole d’Haiti, Proverbes d’Ailleurs — Provèb yo ede motive lektè yo, pou yo ale eksplore leson oswa moral mwen vle fè pase a. An menmem tan tou, lektè yo ka vini ak pwòp konklizyon pa yo pou yo patisipe nan èv kreyasyon sa a. REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:17", "url": "https://kreyol.org/lalin-ak-soley-sa-w-pi-pito-ak-pascale-millien-faustin/", "image_url": null}
{"text": "“ALINA PRAN NAN SIPRIZ” AK MAUDE HEURTELOU | REKA\n\nSe mwa janvye, se sezon kado: men kado Maude Heurtelou ak REKA pote pou lektè yo. ALINA PRAN NAN SIPRIZ AK MAUDE HEURTELOU Depi yon semèn, anpil timoun nan Pòtoprens ap pale de Sik Patapouf ki ap vini sou Channmas. Alina vle ale nan sik la kanmenm samdi pwochen, men, se pou li peye 50 goud pou li antre. Anplis, se pou li gen lajan pou li jwe, epi, achte manje. Madan Gaston, manman Alina, te di : “Alina, mwen gen mwa kay la pou mwen peye ; mwen pa kwè m ap ka voye w ale nan sik la samdi:’ Kote Alina pral pran tout lajan sa a? Apa de lajan nan bwat sekrè li a, li pa gen yon goud nan pòch li. Alina pa ta renmen kase bwat sekrè a nonplis. Leyon gen tan gen 20 goud deja! Li anreta, limenm. Antouka, si Leyon prale, li prale! Li vle ale kanmenm! Alina konnen Sik Patapouf pa vini Ayiti souvan. Se pou sa, li pa p manke opòtinite pou li ale wè kloun yo, akwobat yo, majisyen yo, elefan yo, ak tout lòt bèt ki pral fè piwèt sou pis la. Alina detèmine, li pa p pèdi okazyon sa a, se pou l ale kanmenm ! Se pou li al monte glisad, cheval ak manèj yo. Sa ki pi eksitan an, se monte gwo wou yo kote ou chita, epi, li woule monte, woule desann. Alina dòmi reve li nan sik la. Nan demen maten, Alina leve ak yon plan nan tèt li. Depi bonè, li kòmanse ede manman l fè travay nan kay la. Madan Gaston te gen pakèt rad pou li plwaye. Alina ede li plwaye tout. Apresa, li ale mete yo nan plas yo pou moman l. – Manman, ou wè jan m ap ede w depi m maten? – Mwen wè sa, pitit. Mwen kontan anpil w ap ede m. – Manman, ou panse ou ta ka ban m yon ti kòb pou sa? – Non, pitit. Si mwen peye w pou sa, se pou ou peye m pou sa tou ! Se lesiv fanmi an n ap plwaye, wi. Alina t ap ede manman l pou manman an te ba li yon ti kòb. Gen lè manman l pa p ba li anyen! Alina deside pwoche papa l. “Dat mwen pa janti ak papa m!” – Papi, papi, men yon ti ji grenadin mwen pote pou ou. – Oo! Ji grenadin menm! Ki moun ki fè l? Kote ou jwenn grenadin sa a? – Se mwen ki fè l pou ou, papa. Mwen fè l poukont mwen. Manman m te achte grenadin nan pou li fè ji pou tout moun, men, mwen te vle fè ji sa a pou ou sèlman. – Ji sa a mwen fè l espesyalman pou ou. – Anhan ! Mwen konprann. Ki sa ki dwe fè ou janti konsa avèk mwen jodi a, Alina? – Mwen toujou janti, papa. Men, jodi a, mwen pi janti paske mwen vle mande w yon ti kòb. -~ Anhan! Se pou sa ou netwaye soulye mwen yo tou? – Wi, papi. – Se byen malere, Alina. Mwen razè. Mwen pa gen kòb semenn sa a. Mèsi kanmenm. Alina kòmanse enkyete. Manman l di li pa p peye l pou li fè travay nan kay la. Papa l di l li razè. Ki sa li ta fè la a? – Oooo! Mwen gen yon lide. Se konsa, Alina sonje Leyon te pèdi pè tenis li a depi avanyè. Alina fè tout tou kay la, li gade nan chanm, nan salon, nan kizin, nan salamanje, anba bifèt, anba tab. Toupatou. Alina gade anba kabann Leyon an, epi, li resi vin jwenn tenis yo. – Leyon, Leyon! Mwen jwenn tenis ou yo. Ki sa w ap ban m pou sa? – Alina! Ou jwenn tenis yo? Oooo! Ou se yon bon sè, tout bon vre. Mèsi anpil Alina. Te m fè yon ti bo pou ou. « Piyout! » – Ki sa, Leyon? Yon ti bo menm? Mwen pase tout tan sa a ap chèche tenis yo pou ou, mwen jwenn yo, epi, se yon ti bo « Piyout ! » ou gen pou mwen? Sa pou m fè ak bo a? – O! M ap di w. Bo a se yon ti bo afektye yon frè bay gran sè l. Bo mwen pa gen pri. Ou ta pito lajan? – O wi! Mwen ta pito lajan. Mwen konnen ou gen 20 goud. Ban m 10 goud ladan! – W ap reve, Alina ! Kote ou ta wè sa! Nan mèkredi, Marenn Alina vini an vizit. – Mwen konnen Sik Patapouf ap vini samdi, se pou sa, mwen pote yon ti rad ak yon pè soulye pou Alina ka ale byen bwòdè! Mwen konnen Leyon plen chemiz ak pantalon. M ap ba li yon ti monnen pito. Marenn Alina pote yon bèl rad ble ak yon bèl pè soulye woz ak ne blan pou Alina. Alina kontan. Li kontan p pral nan sik la ak rad epi ak soulye nèf. Men, li gen yon pwoblèm toujou. Li po ko gen senk kòb pou li peye tikè a. Kòm marenn li pote rad ak soulye pou li, li pa ka mande l pou li peye tikè a. Sa ta twòp. – Marenn, ou pote rad sa a ak soulye sa yo pou mwen ale nan Sik Patapouf la, pa vre? – Wi, pitit. Mwen pa ka tann pou mwen wè si rad la ap byen chita sou ou. – Wi marenn. Men, marenn, jodi a se fèt mwen, wi. – Se fèt ou? Oo! Kijan mwen fè bliye sa. Ojis, jodi a ki dat? Alina pat atann kesyon sa a. Jodi a pa fèt li vre. Li t ap eseye pran ti kòb nan men marenn li. – Alina, cheri, kòman ou fè pa konnen dat fèt ou? – E, eeeeee …. Jodi a …. Jodi a se … Manman, jodi a ki dat? – Jodi a 3 septanm Alina … – Ki fè, se 3 septanm ou fèt, Alina? Marenn nan mande, ak dout. – Ou …. Wi; marenn. – Men, sa dwòl. Alina, mwen sonje se 6 desanm ki fèt ou .. . – Ou …… ou … wi, se 6 desanm, wi. .. – Men, ki jan, mwen pa konprann! Ou fèk di m jodi a 3 septanm se fèt ou tou … – Eeee …. Mwen te bliye, wi. .. – Alina, èske li posib ou t ap eseye ban m yon ti manti? – Ou …. Wi , marenn. Eskize m, wi. Madan Gaston pwoche pou li konprann sa ki ap pase a. Maude Heurtelou, Educa Vision, 2017, « Alina Pran nan Sipriz » paj 5,7,9,11,13,15 nan Koleksyon  sak pase? REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:20", "url": "https://kreyol.org/alina-pran-nan-sipriz-ak-maude-heurtelou/", "image_url": null}
{"text": "Avantaj Selebrasyon Lang ak kilti kreyòl ka pote pou Ayiti Ak  Michel-Ange Hyppolite | REKA\n\nFòs enperyalis yo laloz kò yo nan tout espas yo kapab. Yo chèche avanataj tout jan yo kapab. Domèn lang lan, limenm tou, se yon espas kote peyi enperyalis kou Lafrans mete grif li anndan yon espas li kreye ki pote non frankofoni. Epitou li mete lajan deyò pou li fè pwomosyon li, paske sa kapab rapòte li pi plis pase li mete deyò a. Mezi lajan nou, se mezi wanga nou, epi nou dwe kontinye kwoke dyakout nou mezi ponyèt nou ka rive. Nan sans sa a, peyi ki pale  kreyòl yo, ki konnen pise gaye pa kab kimen, chèche yon mekanis pou yo kole tèt yo ansanm, yon fason pou yo jwenn avantaj pa yo nan fason pa yo. Ki avantaj yo kab jwenn nan selebrasyon Lang ak Kilti kreyòl:  fyète pou pitit nasyon sila yo, solidarite nan mitan nasyon sila yo, devlopman ekonomik apati komès sou plan kiltirèl, kou literati, mizik, epi atizay tout kalite nan mitan nasyon sila  yo. Entansyon an, se pa fè ekspòtasyon kiltirèl pou anvayi lòt peyi kreyòl yo. Se pito, kreye yon pon, pou ansanm, nou ralanti vitès peyi enperyalis yo, ki kab vale nou glòt tankou yon bouche tontonm nan asyèt oubyen nan kui pou moun nan sid peyi Ayiti. Fèt lang ak kilti kreyòl se yon fason  pou ranfòse prezans lang kreyòl yo, kote majorite moun ki pale kreyòl yo ap viv sou tè Ayiti ansanm ak dyaspora ayisyen an. Se yon aktivite ki ap glorifye lang kreyòl yo, redui prejije ki genyen kont lang sa  yo  nan sosyete,  kote pèp natif natal ap sèvi avèk yo. Se komès ki fè fòs yon peyi. Ou pote vann mwen, voye machandiz al vann lakay ou. Se tankou nou ap chanje chemiz pou moun ki swe pou nou. Lè nou tabli yon kreyolofoni ki dyanm, si nou fè zafè nou kòrèkteman, kòm lagramè,  pitit nou, pitit pitit nou, va jwenn rasin pa nou, rasin pozitif pou yo boujonnen. Nou dwe toujou sonje, pitit nou yo, pitit pitif nou yo ap grandi nan espas, kote yo pa genyen okenn glas pou yo gade tèt yo kòm sa dwa. Se avèk glas lòt moun yo ap sèvi pou yo chèche pwòp tèt yo. Rezilta, pitit nou yo ap grandi nan peyi etranje, pafwa menm anndan Ayiti, avèk model ki pa modèl pa  yo. Nan peyi etranje, genyen nan timoun nou yo ki konnen yo ap an mezi pou yo chanje koulè lè yo vin gran. Genyen tou ki konprann gen yon moman cheve yo ap vin long menm jan avèk cheve zanmi danfans yo  ki ap jwe avèk sou lakou lekòl la. Rezon an, se paske bò isit yo se yon minorite. Lè nou genyen aktivite kou Mwa lang ak kilti kreyòl, yo genyen okzazyon pou yo benyen nan kilti lakay epi wè, genyen moun  ki pataje menm karakteristik fizik avèk yo an grann kantite devan je yo. Tout moun sa yo, se moun yo kab rive gade kòm sous idantifikasyon. Lè nou  kreye, devlope yon mwa kreyòl dyanm, nou kreye okazyon pou pitit nou, pitit pitit nou yo rekonèt pwòp tèt yo, bati fyète yo epi rann li posib pou enstitisyon nan divès peyi, kote nou ap viv yo bay lang kreyòl la plas li, tankou sa deja tabli nan vil kou Nouyòk, Boston, Miyami, elatriye. Kalite aktivite sa  yo se katalizè pou genyen plis kou kreyòl ki nan divès inivèsite nan peyi etranje. Aktivite kou Mwa lang ak kilti kreyòl ap bay timoun yo mwayen pou tabli idantite yo kòm sa dwa, epi sèvi avèk pwòp rasin kiltirèl yo kòm referans. Si yo vle, yo kab rapwoche pwòp rasin pa  yo avèk rasin zòt epi kreye kichòy tou nèf tankou sa deja fèt nan listwa limanite avèk kreyasyon lang kreyòl yo, kreyasyon relijyon vodoun an, elatriye. Olye pou yo wont tèt yo akoz fason relijyon vodoun an ap devlope, yo va sèvi avèk konesans yo pou yo fè rechèch ki kab ede netwaye eritay zansèt yo a. Retire ladan  divès eleman ki lakòz responsab lòt relijon kontinye ap lonje dwèt negativman sou vodoun an. Men tou, popilarize aktivite kou Mwa Lang ak kilti kreyòl  se yon fason nou fè lòt konnen nou pi byen sou plan kiltirèl, se yon fason pou pitit nou yo ki sou tè etranje konprann tèt yo pi byen apati pwòp vizyon dimonn pa nou ki natirèl pou nou. Lè peyi enperyalis yo eseye kraze lang nou ansanm ak relijyon nou se zonbifye yo ap zonbifye nou. Yo ap chèche fè nou bliye pwòp tèt nou pou nou tounen yo menm. Nou dwe kontinye reflehi ansanm jouk nou rive rantre byen fon nan fondas rasin nou epi amelyore li pou nou mete li an amoni avèk reyalite tan modèn yo. Michel-Ange Hyppolit (Kaptenn Koukouwouj) REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:23", "url": "https://kreyol.org/avantaj-selebrasyon-lang-ak-kilti-kreyol-ka-pote-pou-ayiti-ak-michel-ange-hyppolite/", "image_url": null}
{"text": "PWODIKSYON MATERYÈL DIDAKTIK AN KREYÒL  ak MICHEL-ANGE HYPPOLITE | REKA\n\nMICHEL-ANGE HYPPOLITE Mwen ekri 3 liv ki kab sèvi nan sistèm lekòl Ayiti a, omwen kòm liv referans, paske mwen pa te suiv pwogram Ministè Edikasyon Ayiti a  padan mwen ta pe prepare liv sa yo. Liv mwen ekri yo se: Atlas Leksik Zo moun an 4 lang (1989) , Li Konprann Ekri: Yon jaden Kreyòl (1995) epi Istwa Pwezi Kreyòl Ayiti (2000) . Tout liv sa  yo se piblikasyon Educa Vision. Pou mwen fini, mwen va  ban nou yon apèsi sou Lèt Ife ak Soul (2006). Chak grenn  liv sa  yo genyen yon istwa. Fondasyon istwa yo  mache men nan men ak militans mwen nan lang kreyòl la kòm kreyolis. Atlas Leksik Zo Moun Apre Manno Ejèn, Julio Jean-Pierre, Jean Robert Placide avèk mwen te fin louvri Sosyete Koukouy Kanada nan ane 1984, mwen te vin genyen kontak avèk  yonn nan frè Joseph yo ki  responsab Haïti Observateur, kote mwen te genyen posiblite prezante atik sou Kò moun nan jounal la. Nan moman sa a, Yvon Lamour te di mwen: Ou pa kab senpman mete non  divès zo ki nan kò moun yo anndan jounal la. Ou dwe mete yo nan kontèks, kote anatomi an ap sèvi pretèks pou ou louvri je moun sou sa ki konsène yo sosyalman. Depi moman sa a, mwen vin pran gou nan tavay la, epi rive nan ane 1989, mwen te pibliye Atlas Leksik Zo Moun nan 4 lang: Kreyòl, angle, panyòl epi franse. Mwen te sèvi avèk 4 lang, paske mwen te nan yon demach eksperimantal. Nan konpare  angle, franse epi panyòl, mwen te remake nan ka zo ki nan kò moun yo, mo yo pa te twò diferan yonn parapò ak lòt. Sa te gide mwen nan chwa mo kreyòl yo. Atlas Leksik Zo moun ki rive rantre nan sistèm lekòl nan Miyami, men akoz mo « Zozo » ki nan liv la, pwofesè yo te rele anmwe epi Mapou te oblije al chèche liv yo. Kèk ane apre, Educa Vesion te fè yon lòt , kote li te retire mo ki te fè moun yo pè yo. Mwen pa konnen ki akèy vèsyon sa a te jwenn nan lekòl yo. Men, Atlas Leksik Zo Moun pèmèt tout moun konnen: Kreyòl pa gen limit. Limit li se limit moun ki pale li yo . Li Konprann Ekri:  Yon Jaden Kreyòl Nan ane 1995, Bob Ray, yon sosyalis, ki te vin Premye Minis Ontaryo, te fè yon ouvèti sou gwoup Etnik yo. Se te yon fasonpoi  li te repare kèk enjistis sou plan sosyal nan sistèm edikasyon pwovens lan. Misye te parèt ak pwogram: Antiracism Education . (Edikasyon Anti-rasis). Yonn nan fason pou li te ede nan kraze baryè sosyal yo se te fasilite rantre lang etnik yo nan pwogram ministè a kòm kou ki pèmèt elèv yo genyen yon kredi pou yo resevwa diplòm etid segondè yo. Kòm mwenmenm avèk kèk lòt kòlèg anseyan  te trè aktif nan bay èd akademik gratis anndan yon gwoup ki te rele Ayiti Rasin , te gen yon direktè lekòl ki te kontakte mwen pou mwen anseye lang kreyòl Ayiti nan lekòl Otawa, menm jan genyen kou arab, chinwa elatriye. Se tankou madam June Girvin te vin mande maladi si li bezwen remèd. Nan moman an, ministè a te di: Yo pa kab mete lang kreyòl nan kourikoulòm lan, si pa genyen yon materyèl ki pare pou yo anseye li. Konsa, mwen te rele de (2) pwofesè lang pou akonpaye mwen nan travay la. Se te: Hugues Lamour epi Jacqueline Beaugé Rosier. Pou mwen te fè liv sa a, mwen te genyen 2 modèl nan tèt mwen: Français par les Textesn (FIC)  epi Les Auteurs Haïtiens Expliqués ak Doktè Pradel Pompilus. (Se avèk liv sa a mwen te fè premye kontak konsyan avèk literati Ayiti. Se sa tou ki te mennenn sou chemen ekri pwezi.) Liv la te fèt avèk lide pou elèv konnen pwòp tèt yo, dekouvri eritay kiltirèl yo, konekte ak fanmi yo, epi dekouvri istwa peyi yo. Kòm noumenm, ki otè liv la,  konnenn lang ak kilti se marasa, nou te chwazi tèks otè yo an konsekans. Liv la genyen 5 pati: Peyi, Sosyete, Lanmou, Lanati. Nan seksyon peyi a, nou louvri avèk yon tèks Serge Madhère, ki rele Istwa Dayiti (anndan Piti Piti Plen Kay,1987, epi dezyèm tèks la, se Mèsi Papa Desalin, Moriso Lewa Dyakout (1953).  Fason nou klase ekzèsis yo anndan liv la fòse timoun lan al konsilte fanmi li pou li tabli yon pon kiltirèl entèjenerasyonèl. Istwa Pwezi Kreyòl Ayiti Istwa Pwezi kreyòl Ayiti (2000)  se yon liv Educa Vision pibliye. Yon lòt fwa ankò, se Yvon Lamour pou mwen di mèsi. Se limenm ki te gen abitid kreye seminè pou aprantisay lang kreyòl nan Boston.  Nou te nan ane 1989, lè li te envite mwen vin pale sou pwezi kreyòl nan yonn nan seminè li yo nan Boston. Mwen di Boston, men se kab byen se te nan Cambridge. Envitasyon sa a te rive  jwenn mwen, apre li te fin li yon atik mwen te ekri sou yon liv Pauris Jean-Baptiste nan jounal Koukouwouj, frère Géneus yo te pibliye nan Boston. Nan paryòd sa a, mwen pa te okouran okenn liv ki ekri sou pwezi kreyòl an kreyòl. Mwen te suiv konsèy defen Henri Claude Daniel la , nan Kaye Kreyòl nimewo 1, liv manifès Mouvman Kreyòl / Sosyete Koukouy, kote misye te di:, si pa genyen prensip ki deja tabli sou pwezi ki ekri an kreyòl, kreye yo. Kòm mwen pa te jwenn anyen ki ekri an kreyòl sou pwezi kreyòl, mwen te oblije mete enèji pou mwen kreye materyèl an kreyòl sou pwezi kreyòl. Se konsa mwen te vin pran gou nan fè rechèch, palmante avèk manm Sosyete Koukouy Kanada yo: defen Julio Jean-Pierre, Jean-Robert Placide epi Manno Ejèn,  jouk mwen rive pwodui liv sa a: Istwa Pwezi kreyòl Ayiti . Si pa te gen seminè Boston yo, mwen ta kab pa janm genyen lide pwodui materyèl sa a nan moman mwen te pwodui li a. Se sèten, jounen jodi a, liv sa a merite revize ajiste, elatriye, men ti bout kouto miyò pase zong. Mwen ta kab pase atravè plan liv la avèk nou, men mwen dwe kite plas pou lòt moun pote grenn sèl pa yo nan manje a. REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:26", "url": "https://kreyol.org/pwodiksyon-materyel-didaktik-an-kreyol-ak-michel-ange-hyppolite/", "image_url": null}
{"text": "DESALIN : YON LÈZ NAN LAVI ANPRÈ DESALIN ak MICHEL-ANGE HYPPOLITE | REKA\n\nYON LÈZ NAN LAVI ANPRÈ DESALIN MICHEL-ANGE HYPPOLITE Desalin fèt Grande-Rivière Du Nord , nan yon rejyon ki rele Cormier .  Blan ki te mèt Desalin lan te rele Jacques Duclos . Gen plizyè ekriven listwa ki chwazi divès ane nesans pou Desalin. Gen youn diksyonè pou non mounn  ki ekri Desalin te fèt nan ane 1748. Genyen Richard Pattée ki di Desalin fèt ant 1749 ak 1756 nan Sendomeng. Jules Rosemond , bò kote pa li, san li pa di ki kote li jwenn enfòmasyon an, deklare Desalin fèt 20 septanm 1758. Berthoni Dupont, ki ap viv nan Nouyòk, ekri nan yon liv li rele Jean-Jacques Dessalines, Dessalines fèt nan lane 1758.  Men sa pa rete la, paske Dr. François Dalencourt di bò li : Desalin fèt youn 25 jiyè. Claude Auguste ekri  Desalin fèt 17 fevriye 1758, epi Michel Oriol ekri Desalin fèt 2 fevriye 1758.  Konsa, pa gen moun ki vrèman konnen  vrè dat Desalin te fèt la, ni tou pa gen ki konnen manman Desalin ak papa li, paske nan epòk sa a politik rejim kolonyal la se te pase anba pye, tòchonnen baz devlopman esasyèl nan lavi esklav yo, nou vle di lafanmi.  Se poutèt sa propriyetè esklav yo toujou depatya ( nou vle di depareye) madanm, mouche, pitit, frè ak sè, voye yo al viv nan diferan bitasyon byen lwen. Rezon an se pou yonn pa janm kontre ak lòt. Tout sa, se mannèv pou touye solidarite nan mitan yo. Sèl moun listwa rapòte kòm pwòch fanmi Desalin, se Viktorya Montou, Desalin te rele Tant Toya.  Listwa rapòte tou Viktorya Montou te yon fanm vanyan total kapital, ki pa te janm pè je pou li vale tèt.  Pandan batay esklav Ayiti yo kont sistèm kolonyal l a, li te manyen manchèt tankou tout gason. Berthony Dupont , otè ki ekri liv ki rele Desalin lan, rapòte tou, rezon ki fè Desalin vin pote siyati Desalin, nan plas Duclos , se paske Duclos te vann Janjak ak yon nwa lib ki te siyen  Desalin. Depi lè sa a, Desalin te vin pote non Janjak Desalin. Berthony Dupont raple nou tou, nan epòk sa a pi gwo lawont ki ta kab tonbe sou yon esklav, se wè propriyetè li, ki Blan, al vann li ak yon nwa lib ki  genyen dwa achte esklav. Sepandan, ant Janjak epi nouvo mèt li a, yon moun nwa parèy li, te genyen yon bon rapò.  Se nan men nouvo mèt li a, Desalin vin aprann metye chapant. Rezon ki fè Duclos te vann Desalin, se paske Desalin te yon esklav rebèl. Li pa te janm vle soumèt li.  Sa te lakòz Desalin pase anpil mizè epi li te manje anpil kout fouwèt nan men mèt li. Nouvo  mèt Desalin lan, kwake li te yon byenfetè pou Desalin, te genyen anpil pwoblèm ak konpòtman rebèl misye .  Se konsa yo rapòte, yon jou li te di Desalin : « Ou se yon bon travayè, men ou se yon move chen.» Se nan epòk  Desalin te ap travay ak nouvo mèt li a, li al rantre an kachèt nan ekip ki te ap goumen pou liberasyon masyonal  tè Ayiti a Nou dwe konsidere aksyon revolisyonè Desalin lan tankou aboutisman batay tout ansyen revolisyonè ki te abitye leve kanpe kont sistèm esklavay, soti sou endyen ki rele Kawonabo a pou nou rive sou Boukmann san nou pa bliye Makandal.  Konsa, lè gen konpatriyòt ki ap di : yo se louvètiryen. Yo pa desalinyen, nou kab di yo pran nan mera lavay sèvo peyi kolonyal yo, paske Tousen ak Desalin se degouden ak senkant kòb, egal-ego, nasyonal-nasyono. Yo se marasa nan mantalite yo pou yo chanje sistèm esklavajis la. Tout moun ki ap ankouraje nou chwazi kan ant Desalin ak Tousen, se moun ki ap divize nou pou yo kab rete dyanm nan plas kolonizatè yo. Nan ka sa a, nou sonje konfizyon Blan meriken ap mete nan mitan nwa meriken yo, paske Blan  yo ap ankouraje Afwo-ameriken yo chwazi ant Martin Luther King epi Malcom X .  Poutan, se batay Pastè Martin Luther King epi batay Malcom X , bradsi bradsou avèk batay Tousen epi Desalin san bliye Endyen yo, ki pèmèt jounen jodi a pitit Lafrik yo kontinye ap agrandi chemen liberasyon an pou mounn nwa toupatou sou latè tankou anndan Etazini. Konsa, si nou rete nan divizyon, rale dra a mete li sou bò nou sèl grenn, se nou tout ansanm ki ap pèdi.  Konpòtman de grenn gòch, se konpòtman konze, ki te vann Chalmay Peral pou yon ponyen lajan. Lajan se yon nesesite, men pyèsmoun pa dwe kite lajan fè li danse. Daprè Berthony Dupont nan liv li a ki rele Jean-Jacques Dessalines , yon liv tout moun ta dwe li, Desalin se sèl militan ki te patisipe nan seremoni Bwa Kayiman an epi ki rive wè abolisyon sistèm esklavay la. Karyè militè Desalin kòmanse nan ane 1792, lè rebèl yo te fache kont  komisè kolonyal la, epi yo te deside al pote  fòs ponyèt yo bay Lespay.  Se nan epòk sa a Desalin al kole zèpòl ak kèk lòt revolisyonè, kote nan bon jan batay, yo te rive okipe plizyè vil ki te anba labànyè Lafrans. Apre yon  batay ki te fin fèt Mòn Pele, Desalin te blese nan pye.  Kwake li te blese, li te monte cheval li epi li te kontinye ap goumen.  Lè Tousen te fin asiste kalite devouman sa a, li te rele Desalin, epi li te ba li grad Kapitèn.  Apre kèk ane nan  batay sou kòmandman Tousen Louvèti, Desalin vin genyen  tit ofisye nan lame Sendomeng lan.  Epi, se la tou Desalin vin pran tout eksperyans li te bezwen  pou li te goumen jouk mayi mi. Sa vle di, jouk li te rive libere tè Ayiti anba men Lafrans.  Michel-Ange  Hyppolite ( Kaptenn Koukourouj) Manm Sosyete Koukouy Kanada, manm Akademi Kreyòl Ayisyen. michelangehyppolite@rogers.com REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:29", "url": "https://kreyol.org/desalin-yon-lez-nan-lavi-anpre-desalin-ak-michel-ange-hyppolite/", "image_url": null}
{"text": "Lang ak kilti se Marasa – Ak Michel-Ange Hyppolite | REKA\n\nLang ak kilti se Marasa Ak Michel-Ange Hyppolite Depi alapapòt,  apati tit prezantasyon an, nou deja angaje nou nan yon chan kiltirèl ki pa nou ak mo marasa a. Lang se mwayen kominikasyon, se an menm tan yon elaman kiltirèl. Kilti nan sans nou vle pale sou li jodi a, se antwopoliji, vivasyon moun, se konpòtman sosyal, sisyolojik, elatriye. Lè mwen rive sou mo marasa a, mwen kab di nan sosyete mwen frekante yo, se  Ayisyen, desandan Lafrik ginen, ki sèvi ak mo marasa a, yon kondisyon kote de moun fèt ansanm, epi ki plake li nan divès lòt sitiyasyon: zanmitay, lanmou, espirityèl elatriye. Nan tout ale vini afektif oubyen sentimantal sa yo, mo marasa a toujou rete avèk menm  makfabrik li sou plan semantik, kote li makònen ak nosyon ansanm lan, nosyon de nan yonn lan. Sa vin mennenn  nou sou teren antwopoloji, kote fason noumenm Ayisyen nou viv mo marasa a, Makonnen ak pratik kiltirèl nou [PWEZI]. Lè nou konsidere lang kòm yon eritay kiltirèl, nou kab di: lang nou se nou, nou se lang nou. Lang nou ede nan fondasyon  karaktè nou epi anmenm tan an, nou la pou nou fòme lang nou, devlope li, mennen li nan tout nivo nan lavi nou. Lang nou se yon pantak, yon vèvè ki pèmèt nou rekonèt ki moun nou ye. Lè mesyedam, ki te ekri Konstitisyon 1987 la, gouvènman jounen jodi a vle chanje ilegalman an, te di:  «kreyòl se sèl lang ki simante tout Ayisyen», yo te konnen sa  yo ta pe di. Pi plis toujou, pa fouti genyen yon verite ki plis verite pase pawòl fondamantal sa a. Se sèten, nou eksperimante verite sa a prèske chak jou. Si byen, pi bèl fason pou nou sonde yon moun , sou ayisyènte li, mwen di li byenn sonde , se mande li: Si li pale kreyòl. Pi plis toujou, degre ayisyen moun nou ap pale ak li a pral pran grad. Li pral pran grad apati fason li mache konpa lang lan pandan li ap pale epi nan kadans langay li. Nou kab wè mwen nonmen non konpa ak kadans, yo pa inosan. Yo rantre toujou nan asosyasyon lang ak kilit.  Yon moun ki Ayisyen, ki ta pe viv nan yon sèten epòk anndan peyi a, ap deja mache nan lespri li, yon dal reyalite ki mache ak de mo sa yo (konpa epi kadans). Yo kab menm wè tèt nan yon ri kèlkonk anndan Pòtoprens nan tout kalite aksyon, depandan laj yo. Remak sa a, mwen fenk fè la a, pèmèt mwen voye pousyè nan pwa yon moun ki pa Ayisyen oubyen ankò , voye dlo pou mwen mouye moun ki nan gwoup laj ki fèt apre ane 1960 yo. Moun sa  yo ap di nan kè yo, mwen pa konnen anyen nan koze Kaptenn lan ap pale la a. Kaptenn lan ap manyen eritay kiltirèl nou nan yon espas anndan Ayiti pandan li ap itilize kèk pwovèb kreyòl ki byen mate. Kisa li vle montre? Li ap demontre nan yon fason pratik: Lang ak kilti se marasa. Kilti Kaptenn lan ap pale la a, se pa bèl reponndong lakonesans non. Li vle chita prensipalman sou kèk eleman sosyal ki ta pe brase nan Pòtoprens nan ane 1960 yo. Poudayè, menm pandan Kaptenn ap mate koze sa yo, limenm tou, li genyen feblès pa li, paske  soti 1972 rive jounen jodi a, genyen reyalte sosyo-kiltirèl ki make lang kreyòl la anndan Ayiti, Kaptenn pa konnen, paske li pa pe viv sou teren an chak jou ki jou, pou li rive eksperimante oubyen viv avèk chanjman sa yo. Annou kontinye trese riban ak lang lan, yon nèg ki grandi sou Bèlè nan Pòtoprens, menm jan ak mwen, ap deja wè yon gwoup moun ki ap fè wonn yon poto, ki genyen riban tout koulè ki tache ladan, epi moun yo ap danse, yo ap fè laviwonn poto a san yonn pa frape ak lòt. Kidonk, itilize mo trese riban an nan fraz sa a pa inosan. Mwen vle ranmase yon reyalite sosyokiltirèl epi rantre ak li sou teren literati. Wi, nan kontinye trese riban avèk tèm lang epi kilti se marasa a, mwen pral debouche sou  nosyon Serge Fuertès rele: dyalèk mastèbrenn, dyalèk  mpe, dyalèk kinay, elatriye. Alaverite, Plis nou anrasinen nan kilti Ayiti a,  se plis nou ap kab di, avèk asirans, apati kèk mo kle ki nan fraz yon moun, nan ki zòn nan peyi a, li sòti. Si moun lan di nou: M pe di ou sa lontan, ou pa tande . M pe sa a, siyale nou moun lan soti nan sid peyi a. Si moun lan di nou: Sa a se ki nan m. Nou konnen li soti oubyen li pase yon tan nan zòn nò peyi a. Konsa, fason  moun lan pale a, mo li itilize yo, deja di nou, moun lan soti nan yonn nan branch kiltirèl ki anndan peyi a, paske chak rejyon yo anndan peyi a (Ayiti) genyen patikiralarite pa yo sou plan kilinè, ki limenm tou genyen yon dominans kiltirèl anndan li. Annou rapousuiv. Lè Langichat di nou nan yon blag: Mwen rankontre yon moun sou wout Petyovil oubyen lali, epi moun lan di li: Languichat mete ma anba epi li reponn moun lan: kote pen ou ? Si ou pa genyen yon fib kiltirèl ayisyen, ou pa pe rive konprann blag la. Konsa, pandan moun ki genyen konpetans kiltirèl milye ap ri, oumenm ou ap rete frèt epi ou ap santi ou raz, paske ou pa konprann. Lè Jan Mapou di: Placide ou ap pran devan, mwen ap pran dèyè.  Se sèten li ap pale de pozisyon, men pozisyon an depandan fason moun lan pwofonde nan lang kreyòl la, pozisyon sa a a kab genyen  yon konotasyon seksyèl pèvè nan lespri moun lan. Sa kab ekivo ak sa nou ta kab rele 2 pou yonn. Lang ak kilti se marasa, men konn gen moman, gen langay ki konn gen efè retire trip mete pay. Sa vle di,  eseye retire sa ki natirèl  nan fondas kiltirèl la epi ranplase li ak sa ki atifisyèl. Sa rive, lè moun ki ap pale a oubyen ekri a, fè yon fopa kiltirèl volontè avèk lide pou li satisfè yon ideyoloji kèlkonk. Depandan entansite fopa a, nou kab menm pale de denannantize. Retire nanm. Demanbre nan sans franse mo a. Paske yon demanbre nan kilti ayisyen an se yon espas pou espirityalite lafanmi. Genyen yon Ayisyen natif natal ki amize li ekri ayabonbe , pou li eksprime kontantman li. Sepandan, chak fwa li ekri ayabonbe, nan lespri mwen, se ayibobo li vle di, men kondisyon sosyal li anpeche li sèvi avèk mo ayibobo a. Nou pa dwe bliye sa, lè nou rantre nan relijon, yon kilti ka toujou eseye anvayi yon lòt. Se menm jan an tou, moun ki genyen plis nannan yo. Moun ki genyen plis kran yo ka pran sa nou genyen nan kilti natif natal nou an epi pote boure nan relijon katolik la. Nou va sonje  Pè Joseph Augustin (Papi Djo)  ki travay, fè kanpay pou li rantre tanbou nan  legliz.  Anndan yon aksyon li te rele Tanboula. Tanbou sa yo, se pa tango oubyen vals yo ta pe jwe. Se kadans vodoun yo, yo ta pe bat anndan legliz la. Pandan gen moun ki ap bay kann pou banbou oubyen zannana pou sizàn, nan twoke mo vodoun ak mo ki gen aparans vodoun menm lè andan yo se vodoun ki ap mate, genyen lòt  moun ki ap kreye chemen pou yo bay vodoun an menm plas li genyen anndan fidèl yo nan legliz kote fidèl yo ale chak jou a. Nan prensip zannana pou sizann lan, se kilti peyi nou an ki ap dechte sou pye. Sa vle di, ki ap mèg sou pye. Si pratik sa a rive pran pye toupatou epi konsyanmman,  san pyès moun pa denonse li, se wè nou va wè eritay kiltirèl pwofon nou yo ap mouri nan mitan nou. Epitou, jenerasyon ki nan wout ap vini ap pèdi tout fòs kiltirèl noumenm nou genyen jounen jodi a pou yo asosye tèt yo ak yon reyalite depaman ki ap twoke chay pou kò Mo Ayabonbe a, menm lè li ta vle sonnen menm jan ak ayibobo, pa genyen menm valè semantik avèk Ayibobo. Ayabonbe daprè Jeannot Hilaire nan  L’Edifice créole  en Haïti : Soubassement amérindiens, vle di:« plutôt la mort que l’esclavage» Yo di pèp nan epòk la te rantre pawòl sa  yo nan yon chante. Kidonk, se pa yon apwobasyon ni yon kontantman, se yon pawòl rezistans. Konsa, nan twoke Ayibobo pou Ayabonbe nou ap pase akote yon reyalite nou ta genyen tout enterè pou nou rann pi dyanm paske li konekte nou dirèk dirèk ak manman Lafrik. Michel-Ange Hyppolite (Kaptenn Koukouwouj) Vis Prezidan Biwo Santral Sosyete Koukouy Manm Akademi Kreyòl Ayisyen ♦♦♦♦♦ REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:32", "url": "https://kreyol.org/lang-ak-kilti-se-marasa-ak-michel-ange-hyppolite/", "image_url": null}
{"text": "AKADEDMI KREYÒL AYITI: Lang kreyòl la se gadyen eritaj kiltirèl nou ! | REKA\n\nSOSYETE KOUKOUY AN AKSYON: KREYÒL SE GADYEN LAKOU A Lang kreyòl la se gadyen eritaj kiltirèl nou ! AKADEDMI KREY ÒL AYITI « Lang kreyòl la se gadyen eritaj kiltirèl nou », se tèm Akademi Kreyòl Ayisyen (AKA) chwazi pou li selebre mwa Lang ak Kilti Kreyòl 2020 an. Tèm sa a envite nou gade lang kreyòl ayisyen an nan fonksyon kiltirèl li. Kòm lang lan genyen plizyè dimansyon, Akademi an chwazi, ane a, montre kijan lang kreyòl ayisyen an rive jwe wòl gadyen nan konsèvasyon eritaj kiltirèl ayisyen an. Ayiti nan yon sitiyasyon sosyolengwistik patikilye ki mande bon jan konpreyansyon pou abòde li. Akote reyalite sila a, genyen yon evidans Akademi Kreyòl Ayisyen pa sispann montre. Tout Ayisyen konprann epi pale yon grenn lang : kreyòl . Se yon reyalite sosyolojik. Lasyans lengwistik ak esperyans popilasyon an fè, montre nou, yonn nan eleman ki pi enpòtan nan kilti yon pèp, se lang li. Lang lan gen plizyè fonksyon : anplis kominikasyon,  ramasay konesans ak esperyans, li pèmèt transmisyon, difizyon ak konsèvasyon kilti peyi a. Konsa, lang lan se motè  kiltirèl ki konsène Ayisyen, yon rezèvwa wòdpòte ki ede nou konsève ak prezève sa n genyen kòm patrimwàn kiltirèl imateryèl. Soti nan resèt kizin oubyen gastwonomi pase pran pwovèb yo ki se temwànyaj sajès nou kòm pèp, pase pran istwa kont nou yo san bliye divès chante popilè ki la depi digdantan rive nan konpa, se lang kreyòl la ki konsève yo epi pèmèt yo rive jwenn nou pou n rapousuiv  transmisyon yo bay lòt jenerasyon. Lang kreyòl la se veritab laboratwa ki ede pèp la pote epi valorize kilti li. Tout eritaj kiltirèl nou yo, blag yo, lodyans yo, tradisyon yo ak pratik kiltirèl yo pase pa lang kreyòl jenerasyon apre jenerasyon . Jodi a menm, lang kreyòl se temwayaj eritaj sa nou ap benefisye nan pratik kiltirèl nou kòm pèp. Nan sans sa, lang kreyòl se achiv nou, galata nou. Eritaj kiltirèl sa a  manifeste nan tout lavi popilasyon an : relijyon, abiman, manje, literati … men, yonn nan kote li pi byen chita nan konsève kilti ayisyen an se nan mizik ; Konpa, Vodou (sa nou rele mizik Rasin nan), Bolewo, Twoubadou, elatriye. Konsta a klè, majorite mizik nou yo se an kreyòl mizisyen yo konpoze yo. Nan sans sa a, tout sa pèp la viv yo nan kotidyen yo. Se nan mòd mizik sa a popilasyon wè lavi, tout sa li genyen kòm filozofi ak reprezantasyon sosyal. Se nan lang sa a atis yo rive tradui reyalite ki sizonnen yo ki ba yo enspirasyon pou konpozisyon mizikal yo. Zèv mizikal ayisyen  pèmèt lang kreyòl rive menm byen lwen kote atis yo pa ka rive. Jounen jodi, se pa ni yonn ni de koral entènasyonal ki ap entèprete chante kreyòl. Chante kreyòl sèvi kòpis nan ansèyman lang kreyòl nan milye inivèsitè entènasyonal kote akote lang nan, etidyan etranje ap benyen nan kilti ayisyen, jouk yo mande vizite Ayiti, jouk yo ekri memwa lisans yo nan lang kreyòl. Ki fè la a, lang kreyòl ayisyen an, se pi gwo gadyen eritaj kiltirèl pèp ayisyen an. Sosyete a dwe kontinye renmen li, pwoteje li, valorize  li, pwodui ladan li, travay li sou plan syantifik  pou li devlope nan lòd ak dispiplin selon prensip lasyans. Lang eritak kiltirèl ayisyen an se lang ofisyèl peyi a. Konstitisyon peyi mande pou li nan tout aksyon nasyonal, pou li sèvi nan piblikasyon tout dokiman ofisèl peyi a. Lang yon pèp se premye idantite kiltirèl li ! Kilti yon pèp se fòs ki bay lavi li sans ! Nanm pèp ayisyen an se Lang li ak kilti li ! REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:35", "url": "https://kreyol.org/akadedmi-kreyol-ayiti-lang-kreyol-la-se-gadyen-eritaj-kiltirel-nou/", "image_url": null}
{"text": "« Kreyolizay » : pasrèl penti ak literati – Michel-Ange Hyppolite (Kaptenn Koukouwouj) | REKA\n\n« Kreyolizay » : pasrèl penti ak literati Publié le 2020-09-04 | Le Nouvelliste Avan yon atis pran penso li, trase liy, mete koulè, genyen tout kalite vibrasyon ki pase anndan l. Yon seri enèji powetik, li pral transfòme pou li kreye imaj, pou li di pawòl pa li. Espresyon lide sa yo pran yon fòm pliryèl. Langaj la miltip epi miltifòm, paske li diferan pou chak kreyatè, pou chak admiratè ki pran san li pou li renmen yon zèv san kondisyon ni prejije estetik. Devan travay yon pent, nou kab genyen yon admirasyon san limit, konsa tou, nou kab genyen tout kalite filing, ki rantre nan kan koupe koutje epi vire ale. Nan obsève tablo Merès Wèche fè sou Konpè Filo a, atis la rele « Kreyolizay », mwen genyen sansasyon pa mwen, zye mwen pote ban mwen. Pi plis toujou, koulè nan tablo a, ki estimile sans mwen yo, se pa menm koulè sa yo ki pral estimile sans yon lòt moun. Se la tou, nou pral rantre nan degre apresyasyon suivan konesans admiratè a genyen nan branch atistik ki devan je li a. Nan obsève tablo Mérès Wèche la, gen yon premye plan ki se: ason, chapo pay, bèl bab blan, liy pantak oubyen vèvè, divès koulè ki parèt nan tablo a, elatriye. Chak kontanplatè ak kritik atistik, ki ap gade tablo a, pral sèvi avèk pwòp dòz eksperyans pa li nan lavi pèsonèl li, oubyen degre konesans atizay li, pou li kite tablo atis la pale pou li oubyen pale avèk li. Kèlkeswa jan nou vire li a, genyen yon kominikasyon ki tabli. Se apati moman sa a, nou pral kite sans apresyasyon nou mennen nou ale pi fon anndan tablo a, oubyen ankò, nou pral fèmen pòt lespri nou epi voye kle a jete byen lwen pou nou pa retounen gade tablo a yon dezyèm oubyen yon twazyèm fwa. Lè nou konsidere foto Konpè Filo Mérès Wèche fè a, nou kab di, li rale nou, li chame nou. Chak detay, nan premye nivo, reveye yon lide nan lespri nou. Se tankou tablo kreyolizay Wèche la ap pale langay literati kreyòl ak nou. Nan pwodiksyon piktiral la, atis pent lan esprime powetik epi estetik powèt Manno Ejèn rele : nouvo kreyolizay. Sou tout fòm, fezans atizay fèt ak langay powetik, se sistèm siy senbolik. Konsa, nouvo kreyolizay, kòm fòm langay ak fon panse, kapab manifeste an siy senbolik nan pwezi, nan woman, nan teyat toukòm nan penti, eskilti, dans ak chante. Sistèm siy semyotik ki ratache ak nouvo kreyolizay la, se yon nouvo panse estetik popilè (endijèn, vodoun) pou nou atenn, yon fason « pou [nou] touche yon nouvo ideyal powetik » (Manno Ejèn, Sezon papiyon, 2013). Dapre definisyon Manno Ejèn (2013), kreyolizay konpoze ak 2 mo: « Kreyòl pou valè, pou kilti, pou vizyon, epi lizay pou respè, mannyè, atitid, abitid. » Se yon mo valiz, ki aglitine kreyòl + lizay, ki marande, asosye chan leksikal mo kreyòl la avèk chan leksikal mo lizay la. Nouvo kreyolizay se yon nouvo panse estetik popilè (Ayisyen) nouvèl jenerasyon ekriven kreyòl yo genyen, ki chita sou powetik, estetik ak etik kreyòl, anfèt yon poyetik, yon fezans atizay ki anbrase tout domèn atistik yo : atizay plastik yo, penti, eskilti (bwa, wòch, metal), atizay vizyèl, koregrafi, dans, atizay mizikal, chante, atizay oralitè ak literè, rakontay, woman, teyat, pwezi, esèy… (Cf. Jean-Robert Placide, Potomitan.info) Tandans kreyolizay, kòm nouvo panse estetik popilè a, koumanse nan ane 1965 yo, avèk Mouvman kreyòl / Sosyete Koukouy, ki deside manbre Literati kreyòl ayisyen an. Li manifeste nan fòm atizay ki souse nan powetik ak estetik vodoun, tankou chante rasin, mizik rasin, penti, eskilti, teyat ak pwezi rasin yo. Paregzanp, avèk gwoup mouvman Atis rezistans yo, kreyolizay la manifeste nan atizay metal yo, kote yo devlope yon estetik « demanbre vodoun», ki konplètman diferan ak « esthétique du délabrement » an, « esthétique de la déconfiture » la, oubyen « esthétique de la dégradation » an ki gen rapò ak fenomèn natirèl « entropie / déconfiture / dégradation» an. Konsèp « demanbre vodoun » an pa gen okenn rapò ak « démembrement » fransè a, ki se rache manm, divize, pataje. Tandiske demanbre vodoun an se repozwa lakou a ki pa ka pou pèsonn nan fanmi an. Pou plis enfòmasyon sou Mouvman Kreyòl / Sosyete Koukouy nou kab konsilte Kaye Kreyòl # 3 (2000) Edisyon Koukouy Prensipal atis rezistans yo (André Eugène, Jean-Hérard Celeur, Frantz Jacques …), kòm atizan rekiperatè, yo itilize aspè ekoloji lokal la, ak batanklan yo ranmase nan lari a pou yo chapante eskilti yo, men kòm atis rasin anplis, yo sèvi tou ak dimansyon vodoun an (powetik ak estetik), nan rajoute demanbre moun ki mouri : manm tankou tèt, je, kò moun ki mouri, biten, batanklan ak patrimwàn moun mouri yo kite ki nan demanbre yo. (Cf. Jean-Robert Placide, Potomitan.info) Lè Mérès chwazi rele tablo a kreyolizay, ak tout eleman endijèn vodoun lokal li sèvi yo, atis la demontre tou, tèm nouvo kreyolizay Manno Ejèn (Sosyete Koukouy) itilize nan literati a, kapab rantre nan branch atizay, pou atispent yo. Konsa, travay atistik Mérès la fè tèm kreyolizay la vin pran yon dimansyon estetik anplis. Nou panse, estil imajinasyon kreyatif Mérès Wèche itilize pou li kreye tablo a merite pou li pote non « Kreyolizay » . Konsa, modèl tankou tablo Konpè Filo Mérès Wèche la ta ka vin debouche sou pwojè ogmantasyon richès patrimwàn peyi a, ansanm ak anbelisman demanbre nasyon an. Pandan nou ap di tout pawòl sa yo, se yon segman nan tèks Claude Bernard Sérant an ki ap pase nan lespri nou. Nan segman pawòl sa a, Claude Bernard Sérant te nomen non plizyè potorik moun tankou : Annou li: Etzer Vilaire ; Émile Roumer ; Josaphat Robert Large ; Claude C. Pierre; Alexandre Dumas ; Pétion et Bolivar ; Césette Dumas ; Henri Christophe et sa femme, titrée «Le dernier entretien» ; Jean-Claude Garoute, nou konnen sou non Tiga ; Jean Brierre. [Dènye a se] « Konpè Filo » dans sa totalité d’homme, de journaliste et de grand adepte du vodou. (Cf.Le Nouvelliste, Kreyolizay: une toile de Wèche pour perpétuer dans la mémoire Konpè Filo). Nou poko genyen chans admire tout tablo ki mache ak prezans divès moun selèb sa yo nan devlopman sosyete Ayiti a. Se sèten, depi KOVID la rantre nan faz kalmi, nou dwe fè yon koutpye nan estidyo Mérès Wèche nan Monreyal, pou nou apresye divès moun sa yo, nou konsidere kòm grandèt nan espas literè epi istorik peyi nou an: Ayiti. San dout, Mérès Wèche dwe kreye chak pòtrè sa yo avèk karakteristik espesyal yo. Tankou li fè sa pou Konpè Filo : « En le peignant avec tout ce qui le caractérisait sur le plan spirituel et communicationnelː son humble chapeau de paille, son dyakout, ses colliers maldyòk et tout son «batanklan» de radio, j’ai tenu à lui rendre l’hommage qui lui est dû dans la stricte observance de son vécu quotidien.» (Cf. Claude Bernard Sérant, Le Nouvelliste) Depi atis la fini avèk travay kreyasyon an, travay la vin genyen pwòp lavi pa li, ki kab ale pi lwen toujou pase lavi atispent lan. Kalite lavi ki mache ak zèv la devlope yon anbyans espesyal alantou li, ki ap simaye plezi estetik pou tout yon nasyon. Pou mesaj atispent lan kontinye wout li, se esansyèl pou chak enstitisyon, ki konekte avèk branch lavi nasyonal, kote grandèt sa yo ta pe evolye a, achte tablo sa yo. Se yon fason pou sosyete a kontinye pwolonje prezans divès moun sa yo nan yon espas santral anndan enstitisyon ki konsène a, selon domèn pwofesyonèl oubyen atizay pèsonalite sa yo. Nan ka pèsonaj istorik yo, se panteyon nasyonal la ki ta genyen responsablite achte tablo a. Anfèt, panteyon an pa la senpman pou nou reviv evennman istorik. Nan pèspektiv yon pasrèl ant penti ak listwa epi literati, panteyon an kab fè nou reviv dantan literè nou oubyen atistik nou. Sa se yon pwopozisyon pou Leta ta achte tablo penti tankou pwodiksyon Jean-Claude Garoute, nou konnen sou non Tiga. Nan grandi mwen, se chak semen mwen te konn pase nan galri atizay Poto Mitan sou Lali a, kote Tiga konn pran tan li pou li prezante mwen zèv pa li, zèv Patrick Vilaire, zèv Frido (Wilfrid Austin-Casimir) ak plizyè lòt atis ankò. Se nan menm epòk la tou, Tiga te li pou mwen yon tèks pwent: Tè nèg / Kann nèg / Sik blan. Estil tèks sa a, Tiga te gen abitid li pou nou an, nou vin rele li wongòl nan Mouvman literè Sosyete Koukouy. Nan epòk sa a, se HASCO ki te fè sik nan peyi a. Epitou, se te fason pa Tiga pou li te poze pwoblèm nasyonalizasyon resous yo nan peyi a. Men, nou pa kwè Tiga te janm panse HASCO ta disparèt yon jou epi se an Dominikani pou nou ta al achte sik. Ak tablo ki reprezante Jean-Claude Garoute (Tiga), Mérès Wèche remete Tiga nan lespri mwen. Avèk tablo « Kreyolizay » la, panse atis la se yon pasrèl ki relye penti ak ekriti nan dimansyon senbolik yo. Jean-Bernard Serant byen esprime li : « Ce tableau de Wèche est une écriture picturale qui interprète la vie de Filo à travers des signes, des symboles, des sources culturelles dans lesquelles le natif-natal a plongé son être pour devenir ce vodouisant total tourné vers les dieux de l’Afrique. Cette espèce d’herméneutique en couleurs, en signes et en symboles, chez un créateur, qui arrive difficilement à contenir en lui la dichotomie écriture-peinture, rend ce témoignage d’art, sur une figure iconique, d’autant plus captivant, qu’il va au-delà de tout discours descriptif de nature verbale ou littéraire. » (Cf. Claude Bernard Sérant, Le Nouvelliste) Konsa, avèk pwodiksyon piktiral natif natal yo, prezans foto divès potomitan sou plan istorik epi kiltirèl sa yo nan yon espas nasyonal ka sèvi fòs pou yon jenerasyon moun ki nan wout ap monte. Tablo penti wodpòte kon sa yo ta kapab dekore salon prive, oubyen salon souvnans ak salon memwa ki nan enstitisyon Leta kou prive yo. Pwojè Panteyon nasyonal la avèk aspè (acquisition) zèv wololoy tankou « Kreyolizay » Mérès Wèche la, se va an menm tan yon fason pou atispent lan reveye pasyon lakay chak moun nan moman yo ap admire zèv Poto Mitan nasyonal sa yo. Alaverite, nou dwe toujou sonje lavni an se nan men lajenès li chita. Se tyovi yo galata lavni. Michel-Ange Hyppolite (Kaptenn Koukouwouj) Vis Prezidan Biwo Santral Sosyete Koukouy Manm fondatè Akademi Kreyòl Ayisyen REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:38", "url": "https://kreyol.org/kreyolizay-pasrel-penti-ak-literati-michel-ange-hyppolite-kaptenn-koukouwouj/", "image_url": null}
{"text": "NOU SONJE BWAKAYIMAN (Pou klotire mwa dawout la) | REKA\n\n NOU SONJE BWAKAYIMAN Wikenn pase a te fè 229 lane depi esklav Ayiti yo te sèmante pou yo ranvèse sistèm esklavajis la, nan yon gwo rankont listwa rele Seremoni Bwakayiman. Nou sonje Bwakayiman. Sou site Inventaire du Patrimoine immatériel d’Haïti, nou li : «Bwakayiman se yon espas espesyal sou plan istorik, kiltirèl epi espirityèl. Se yon etap enpòtan nan batay esklav yo pou liberasyon yo. Daprè moun nan zòn lan, se nan bitasyon  Lenormand de Mezy nan awondisman Morne Rouge, ki prensipal espas kote seremoni Bwakayiman an te fèt la. Pandan lontan, Leta te abandone espas la. Rive nan ane 1982, gouvènman ki te an plas la te pran yon dekrè ki deklare « Bwakayiman se yon patrimwàn touristik nasyonal» An janvye 2000, te gen yon etid ki te fèt nan zòn lan. Sa te vin bay espas la nanm li. Depi moman sa a, moun te vizite Bwakayiman regilyèman. Chak ane, nan dat 14 dawou, genyen anpil moun, Ayiti ki nan peyi etranje, ki al fè pelerinay sou bitasyon an.» Tradiksyon Michel-Ange Hyppolite (Kaptenn Koukouwouj) TÈKS LAPRIYÈ SEREMONI BWA KAYIMAN AN Bondye ki fè solèy, Ki klere nou anwo, Ki soulve lanmè, Ki fè loray gwonde, Bondye la zòt tande Kache dan nyaj. E la li gade nou. Li vwa tout sa blan fè. Bondye Blan mande krim, E pa nou vle byenfè, Men Bondye la ki si bon Òdone nou vanjans. Li va kondui nou. Li ba nou asistans. Jete pòtre Bondye blan Ki swaf dlo dan zye nou Koute lalibète ki nan kè a nou tous! … In Istwa Pwezi Kreyòl Ayiti ak Michel-Ange Hyppolite (Kaptenn Koukouwouj) (2000), paj 35. Anplis lapriyè sa a, nan tan modèn yo, genyen Akademisyen Pierre Michel Chéry ki ekri yon dokiman, kote li rezime kèk lide, li rele : DOUZ PRENSIP BWAKAYIMAN Ak Pierre Michel Chéry 1. Premye prensip: Tout moun se moun. Pa gen moun pase moun. 2. Dezyèm prensip: Tout moun gen plas yo anba syèl ble a. 3. Twazyèm Prensip: Si gen pou youn gen pou de. Sonje moun ki dèyè. 4. Katriyèm Prensip: Chak moun gen fason pa li pou li lapriyè 5. Senkyèm Prensip: Sa nou pa konnen pi gran pase nou. 6. Sizyèm prensip: Nan pwen anyen nan lavi a ki pa gen regleman. Se regleman ki bay lavi a ekilib. 7. Setyèm prensip: Pa defèt ekilib lavi a san rezon. Moun, ki mal deplase eleman yo, ap rale malè sou tout moun 8. Uityèm prensip: Tank n ap aprann, se tank n ap konnen kòman pou nou respekte ekilib lavi a. 9. Nevyèm prensip : Pa janm manje manje bliye. 10. Dizyèm prensip: Toujou sonje: fè koupe fè; dèyè mòn gen mòn; pa fè san inosan koule; pa lage chay nan men manfouben. 11. Onzyèm prensip: Veye! 12. Douzyèm prensip: Douzyèm prensip: Malè yon eritye ki bliye esklav fè Bwa Kayiman pou moun k ap sèvi Bondye pa lote moun nan mitan bèt. Pou mwen  konplete panse sa a, mwen va raple nou pawòl Moriso Lewa a, ki di: Desalin se bra Bondye. Anfèt, si nou di Bondye bon,  li pa fouti lage nou nan yon reziyasyon san aksyon. Si Bondye bon, li pa fouti ap ti nou founi je gade sila yo ki ap bwè san nou, manje fòs travay nou epi priye pou yo. Epi, priye pou sa chanje nan syèl. Poutan, nou poko konnen okenn moun ki retounen pou yo vin di nou kouman sa ap pase anlè a.  Se konsa mwen konprann douzyèm prensip Bwakayiman ki soti anba plim Pierre Michel Chéry. ♦♦♦♦♦ REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:41", "url": "https://kreyol.org/nou-sonje-bwakayiman-pou-klotire-mwa-dawout-la/", "image_url": null}
{"text": "Konpè Filo file, zèv li rete ak Frantz Duval, redaktè anchèf jounal « Le Nouvelliste » | REKA\n\nKonpè Filo file, zèv li rete ak Frantz Duval, redaktè anchèf jounal « Le Nouvelliste » [NDLR] Konpè Filo te revolisyone Radio Haiti lè li te konn anime chak swa yon emisyon nouvèl an Kreyòl ; li kontinye revolisyon an lè li ankouraje Frantz Duval pwodui yon tèks an Kreyòl nan « Le Nouvelliste ». M pa di jounal la pa pibliye tèks an Kreyòl non, Lyonel Trouillot fè sa souvan, men Kreyòl pa jwenn plas li te dwe jwenn nan pami sa ki pibliye yo. Frantz, mèsi kantmenm ! REKA repwodui tèks la jan li te pibliye nan Le Nouvelliste la] Publié le 2020-07-31 | Le Nouvelliste Jodi vandredi 31 jiyè ki t ap fè Jean Leopold Dominique 90 zan si li te vivan toujou, nou aprann ak sezisman lanmò Konpè Filo. Anthony Pascal fè vwal pou peyi san chapo. Tout moun pantan, paske lanmò pa gen klakson, tout moun gen yon mo pou yo di paske Filo se te yon senbòl kòm moun ak yon bèl mak jounalis. Chak moun gen Konpè Filo pa yo. Pa m nan m te rankontre l san mwen pa t jan m wè l sou 1330 AM nan yon ti randevou nou te genyen chak nevè nan aswè aprè emisyon blag Fito Popo a, lendi rive vandredi. Se nan yon radyo ak lanp General electric, pa gen modèl sa yo sou moun ankò, m te konn tande vwa l ak vwa Liliane sou Radio Haiti Inter. Se jis apre m vin aprann ke se Anthony Pascal ki te bon non l. Se apre 1986 m vin konn figi l. Nan Radio Haiti Inter pa m nan se te Konpè Filo ak Liliane. Se te de vwa ki t ap bay nouvèl. Se nan koute nouvèl m tande pale pou premye fwa de Kanntè. Se te apre yon repòtaj Filo t al fè nan Nòdwès. Se la m tande « Dan reken pi dous pase prizon, pase grangou », lè moun ki t ap pare pou pati yo t ap rakonte jan anyen pap fè yo rete an Ayiti. Jodi a se kominote sa ki vin bay pi bèl tranch nan dyaspora nou nan Miami. E karant tan apre Ayisyen pito reken toujou. Sa k ta di san nan ane 70 yo… Jodi a chak fwa m tande gen lese frape an Iran, an Irak, Nicaragua ou yon lòt kote m sonje jan Liliane ak Filo te fè mwen viv nouvèl sou latè tankou si sa t ap pase nan salon lakay mwen. Se nan menm Radio Haiti Inter sa a tou m dekouvri kisa ki diktati Duvalier a lè yon jou Konpè Filo fin bay nouvèl li pa antre lakay li. « Yo pran Filo », se sa tout moun t ap di. Li te antre nan gwo lis moun ke yo disparèt yo. Machin kraze zo ak baboukèt la te frape fò jou sa a, an oktob 1980. Konpè Filo ta pral kroke nan gòj makout yo. Kèk jou apre yo te sètoblije lage l. M sonje kou jodi a jan m te tande vwa Jean Leopold Dominique k ap fè Konpè Filo rakonte jan sa te pase lè li te tounen nan radyo a. Ant jou yo te pran Filo a ak jou li te lage a, tout moun ki pa jan m gen moun yo pran sou Duvalier te viv an dirèk doulè a. Diktati Duvalier a t ap deplotonnen epòk sa a pou pitit tig la te ka di li se tig tou. Pita ta pral pi tris, 28 novanm 80 pat lwen. Yon moun ki anvi tande son epòk sa a ka ale sou sit Duke Universite mete sou pye a ak tout achiv Radio Haiti Inter yo. Konpè Filo ki file ale jodi a apre yon malèz fè pati de gwo tonton poto mitan ki te kenbe eskanp figi laprès an Ayiti nan ane 70-80 yo. Chapo ba pou li. Lè li tounen apre 1986, bagay la pat menm jan an, Compère Filo tounen Konpè Filo men sa ta pral pèmèt tout moun dekouvri yon lòt Filo. Yon Konpè Filo ki plante pye l byen fon nan kilti peyi a, nan vodou, nan lakou epi yon Konpè Filo ki pat pale politik men ki te gen yon kapasite pou li fè envite l yo pale nan emisyon Kalfou sou radio Télé Ginen. Filo ak Ginen, ak Ginen yo, se yon bèl bout wout. De Konpè Filo radio Haiti Inter a Konpè Filo sou Téle Ginen jou pase, ane pase, men Konpè Filo ap rete pami moun ki fè m konprann ke nouvèl pa nouvèl si li pa gen sèl ak si li pa gen nanm. Mèsi pou sa Filo. Mèsi pou bout wout ou fè ak nou sou tè sa a. Frantz Duval  REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:44", "url": "https://kreyol.org/konpe-filo-file-zev-li-rete-ak-frantz-duval-redakte-anchef-jounal-le-nouvelliste/", "image_url": null}
{"text": "Konpè Filo: Yon Fòs Trankil Ak Michel-Ange Hyppolite | REKA\n\nChak chaplè genyen kwa li. Se menm jan an tou, chak epòk genyen  moun espesyal ki make li. Sa ki kreye kalib moun sa  yo  se aksyon yo, fòs karaktè yo, militans yo epi vizyon yo  pou sosyete, kote yo  ap viv la. Se tout sa  ki ba yo lesepase. Konpè Filo (Anthony Pascal) se yonn pami moun sa yo. Li kòmanse lavi nan kondisyon modès, epi li chwazi kenbe liy modesti a jouk jou Granmèt la te deside rele li – 31 jiyè 2020. Sipèb komèt sosyokiltirèl sa a te tanmen limen avèk literati. Wi! Se nan literati pou nou jwenn rasin Konpè Filo. Nou toujou tande yon pawòl ki di: Literati ka sèvi motè chanjman, men, pisans transmiyon li pa rapid. Sepandan, efè li garanti. Nan sans garanti a, nou kab site yonn nan zèv klasik Moris Siksto yo: Ti Sentaniz , ki reveye konsyans moun toupatou nan peyi a sou koze restavèk; nou kab site tou, yon zèv Moriso Lewa, kou, Mèsi Papa Desalin , ki pa sispann fè san  bouyi nan venn nou. Se nan menm epòk Moriso Lewa te ekri liv ki genyen  Mèsi Papa Desalin ladan an, Dyakout , li te ekri pyès teyat ki te rela Antigòn lan. Li te ekri tou de nan ane 1953. Se pyès teyat sa a, ki te sèvi pou louvri vàn talan Anthony Pascal, tout moun vin batize Konpè Filo. Kidonk, literati genyen  pouvwa pou  li fè mèvèy epi pou  mèvèy li rete limen. Anplis travay Moriso-Lewa, geyen tou yon powèm René Philoctète ki rantre nan dòz eleman, ki vin sèvi katalizè pou Anthony Pascal anvayi sèn lavi literè epi medyatik sou tè Ayiti. Fraz R. Philoctète ki te vin reveye konsyans Anthony Pascal la se te: « Pour tous ceux-là , je reste .» Se konsa, malgre lekzil, Konpè Filo te retounen nan peyi li, epi li rete nan peyi li. Nan yonn nan prezantasyon li yo, Konpè Filo di, Pawòl sa  yo se tankou, se pou limenm menm Philoctète te ekri yo. Konpè Filo te chwazi vini yon ouvriye chanjman avèk lide pou li te bati yon peyi tou nèf. Yon peyi, nou te toujou ap tann, epi nou kontinye ap tann jouk jounen jodi a. Nou pa dwe kanpe sou atant nou, men nou dwe kontinye goumen ak mwayen nou genyen, selon konpetans nou, pou nou pote lespwa nou byen wo nan syèl rèv nou.  Alaverite, tout tan tèt pa koupe  li pa dwe dezespere mete chapo. Ginen pa Bizango Konpè Filo te chwazi rete nan peyi a, se vre, men li te pare lespri li. Preparasyon sila a te fèt apati koneksyon li avèk divès branch reyalite peyi a nan tout dimansyon: politik, sosyal, kiltirèl, jouk li te rive rantre nan chan eritay ginen yo. Se apati chan semantik ginen an, li batize espas televizyon li te anime nan Tele Ginen an. Li te rele pwogram li an Kalfou . Kalfou se espas kwazman Fason Konpè Filo te abiye ak chapo li, chemiz li  raple yon moun Kouzen Zaka. Lè Konpè Filo te chwazi Zaka, li te chwazi travay. Endirèkteman, li te chwazi konbit, paske jouk jounen jodi a, travay latè nan peyi nou se yon travay ekip. Se tèt ansanm. Se konbit. Se twouse jannm gason, woule manch  chemiz pou nou mete men. Lè mwen ap gade Konpè Filo, se imaj sa a, li fofile nan lespri mwen. Se avèk menm vizyon an, mwen  pran pwa pawòl li yo avèk divès sans yo  nan lespri  mwen. Èske grenn Konpè Filo te plante yo pral leve? Èske yo pral jwenn lapli pou yo jèmen, jouk yo rive flere? Pyès moun pa kab konnen.  Sepandan, li rete klè, entansyon Filo,  se te leve defi pou aksyon militans sosyal li yo pa mouri. Konsa, Kalfou se te yon espas rankont, espas pou li pataje konesans avèk divès kalite moun, epi mete reyalite peyi a anba je tout moun. Se sa nou santi nan emisyon li te fè ak kiltivatè Latibonit yo, epi  nan emisyon li te fè anvan sa avèk medam ki ap pratike pi ansyen metye sou latè a, nou vle di jenès, kote Filo te itilize  yon litani mo tokay pou li dekri metye a. Itilizasyon divès mo sa  yo te montre nou enterè Konpè Filo nan brase zo nan kalalou lang kreyòl la. Konpè Filo pa te pè afiche aklè koulè mistik li. Li te konnen: Ginen pa Bizango. Fòs panse Filo nan sans sa a parèt ak flanm vanyans li, nan yon emisyon, kote li te fè yon chita koze avèk chantè Lionel Benjamin nan dat 13 mas 2019. Nan rankont sa a, se te jounalis la ki te la, men se te an menm tan, yon moun ki te wè Ayiti apati yon pèspektiv mistik. Kote li di: «Bòn ou pa mete, ou pa manyen.» Oubyen ankò: « Bòn ou jwenn granpapa ou plante, ou pa retire li.  Nan menm konvèsasyon sa a, Konpè Filo te fè nou konprann, lavi a pa senp jan nou ta vle kwè li a. Lavi pote divès fasèt. Anfèt, daprè Filo toujou, lavi a se pa sa nou wè ak sa nou aprann lekòl la sèlman. Konsa, tout moun dwe manifeste yon respè an pwofondè  pou chak grenn moun, ki ap viv alantou li kèlkeswa kondisyon sosyal moun sa a. Se nivo respè pou moun lan, ki te bay Filo pwofondè lespri pou li te repete  fraz sa a :«Chak moun se yon fòs ki gen korespondans ak kosmik lan. Meprize yon moun se mepriz pwòp tèt ou, paske nou tout konekte yonn ak lòt.» Pou nou fini, nou kab di, diferan moun, ki ap suiv karyè Konpè Filo kòm jounalis, kapab apresye divès aspè nan lavi misye. Angwo, Konpè Filo te viv avèk yon senplisite ki kab dezame anpil moun, ki konprann lavi senpman mache avèk sa yo posede sou tè a. Pou Konpè Filo, anyen pa senp. Dayè, se pa tout tan Konpè Filo chwazi parèt senp nan langay li. Pafwa li itilize pawòl pwent, parabòl oubyen daki. Lè li vle rive pi pre moun, ki alantou li yo, li itilize pwovèb. Se tankou Filo te vle di nou: Dèyè mòn gen mòn. Se lite pou nou kontinye lite si nou vle lavi chanje. Lantèman Konpè Filo (Anthony Pascal) ap selebre jou madi 18 dawout 2020 nan Kyòs Oksid Janti, Channmas. REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 19:33:47", "url": "https://kreyol.org/konpe-filo-yon-fos-trankil-ak-michel-ange-hyppolite/", "image_url": null}
{"text": "SOSYETE KOUKOUY AN AKSYON: ECHANJ SOU DWA LENGWISTIK AP KONTINYE | REKA\n\nPandan tout sektè nan peyi a ap leve kanpe.avèk rezon dayè, kont anpil lide ki pa akseptab nan Kòd Pennal ki ap sikile jounen jodi a, yo bliye dwa lengwistik pèp ayisyen an ki chita sou bilengwis oafisyèl atik 5 Konstitisyon 1987 la. Yo yonn pa leve ti dwèt yo pou pi piti kont vyolasyon sa a. Poutan, vyolasyon dwa lengwistik pèp ayisyen an se yon vyolasyon pyès moun, gwoup oubyen enstitisyon ta dwe meprize. Lè gen de oubyen plizyè lang ki abite lib sou yon teritwa, òdinèman, gwoup ki gen plis pouvwa ak prestij sosyal la fè lang li an domine sou lòt yo epi li oblije izay lang sa a nan domèn enpòtan yo.  Tandans sa a pwovoke konkirans ak konfli lengwistik, kote se lang ki pi fò a ki rive kòmande teritwa a nan dezavantaj lòt lang yo. Daprè Corbeil, nan kontèks konkirans lengwistik la, se pataj sa a, yon politik lengwistik ap chèche enfliyanse an favè yon lang, lè li pran yon seri desizyon administrative  oubyen jiridik  pou li chanje règ yo nan mache lengwistik la Se pou sa limenm, Rousseau Louis-Jean (s.d.) di, nan « Élaboration et mise en oeuvre des politiques  linguistiques », amenajman lengwistik se aplikasyon politik lengwistik ki te deja deside a. Se ansanm estrateji ak mwayen pou reyalize objektif ki nan politik lengwistik la. Se ansanm aksyon, aktivite, entèvansyon oubyen travay pratik ki fèt nan aplike politik lang lan. Aksyon yo ka pote sou pozisyon lang lan toukòm,  yo ka pote sou sistèm ak lizay lang lan. Se poutèt sa tou, anvan nou pale amenajman, fò nou pale politik lengwistik. Politik lengwistik la se ansanm chwa Leta fè osnon desizyon li (oubyen tout lòt otorite ki gen pouvwa sa a) pran pou yo oryante , enfliyanse lizay lang lan, ba li yon pozisyon, yon plas legal ( statut ) oubyen tou, mete sou pye kèk regleman nan itilizasyon li ( règlement du code ). Politik lang yo, kit li deklare, kit li pa deklare, chita  sou de gwo manman prensip: prensip pèsonalite ak prensip teritoryalite. Prensip pèsonalite Prensip pèsonalite a se yonn nan chwa prensip pou oryante politik lengwistik la (ale wè José Woerhling, 2010). Li baze sou dwa lengwistik pèsonèl, ki chita sou lang sèten moun (ki, an prensip, se manm yon gwoup lengwistik) olye li baze sou lang teritwa a. Li mande pou Leta genyen 2 oubyen plizyè lang ofisyèl. Li pèmèt moun fè chwa ant 2 oubyen plizyè lang ofisyèl pou sèvis Leta ak lekòl piblik. Prensip pèsonalite a se yon avantaj (pwoteksyon) pou lang ki gen plis prestij (sosyal) ak plis itilite ekonomik la, ki kontinye ap devlope nan dezavantaj lòt lang ki gen mwens konsiderasyon yo. An prensip, Politik lengwistik ki bay libète chwa lang ofisyèl la baze sou prensip pèsonalite a ak dwa endividyèl sèten moun. Prensip teritoryalite Prensip teritoryalite a se yon lòt prensip ankò ki oryante politik lengwistik la. Li baze sou dwa lengwistik kolektif ansanm  popilasyon an. Li.chita sou lang teritwa a, avèk obligasyon pou tout moun itilize li, kèlkeswa lòt lang matènèl oubyen lòt lòt lang yo pale pi souvan nan lavi yo. Selon prensip sa a, lang teritwa a se sèl lang ofisyèl. Se sèl lang Leta ak lekòl piblik. Tout moun resevwa ledikasyon nan lekòl piblik yo, nan lang teritwa a. Pa gen chwa pèsonèl ant 2 ou plizyè .lang ofisyèl. Prensip teritoryalite a prezante yon avantaj (pwoteksyon ) pou lang teritwa a nan tout domèn nasyonal la. An prensip, politik lengwistik ki ap pwoteje lang teritwa a chita sou prensip teritoryalite a ansanm ak dwa lengwistikkolektif yo. POLITIK AKAMENAJMAN LENGWISTIK LETA AYISYEN AN Absans Politik lengwistik fòmèl Leta ayisyen Leta ayisyen pa janm pibliye okenn dokiman ki ta presize ki Politik ak amenajman lengwistik 1i adopte pou peyi Ayiti. Premye kote nou jwenn yon baz pou Politik lengwistik fòmèl pou Ayiti se nan Konstitisyon 1987 la. Nan sans yon politik lengwistik global, men sa Leta deklare: « Sèl lang ki simante (ini) tout Ayisyen nèt ansanm, se lang kreyòl la. Kreyòl ak Fransè se lang ofisyèl Repiblik Ayiti . (Konstitisyon 1987, atik 5). Kidonk, selon Konstitisyon 1987 la, tout Ayisyen ansanm fòme yon sèl sosyete, yon sèl kominote lengwistik ki gen kreyòl kòm lang idantite. Pozisyon sa a dakò ak atik l.l Déclaration Universelle des Droits Longuistiques (DUDL) la. Apati reyalite teritwa Ayiti a,  jan nou te di li pi wo a, se yon dezyèm agiman pou nou rekonèt tout sosyete ayisyen an fòme yon sèl kominote lengwistik: kominote kreyòl la. Depi lontan, lang kreyòl la toujou maioritè. Tout aspè sa yo .fè nou kwè prensip ki nan fondas premye.pati nan politiklengwistU< sa a anndan Konstitisyon 1987 la, se prensip teritoryalite a. Sepandan, selon Konstitisyon 1987 la toujou, Leta bay 2 lang,.kreyòLak fransè, yon pozisyon ofisyèl. Leta ayisyen kore desizyon sèvi ak  2 lang lan nan lòt atik sou lizay lang ofisyèl yo, nan sektè enpòtan tankou:  sektè lajistis, avèkatik 24.3 a ki konsène manda  arestasyon, sekté kominikasyon piblik Leta, avèk atik 40 ki gen rapò ak enfòmasyon piblik Leta,  sektè ansèyman nan inivèsite, avèk atik 211 Ian epi 213 la, pwopozisyon pou kreye Akademi ayisyen an. Nan ka kreyòl la, depi yo deklare lang sa a ofisyèl, se ba li dwa li kòm pwòp lang teritwa Ayiti a. An nou Hpawòl ki ekri nan atik 15.1 ki nan DUDL ( Déclaration Universelle des Droits Linguistiques ) la  : « Toute comtnunauté linguisti que a droit à ce que sa langue soit utilisée en tant. que langue sur son proprre territoire.» Kidonk, fè kreyòl la lang ofisyèl, se yon bon dispozisyon Leta ayisyen an pran ki ekitab. Ki prensip lengwistik Leta ayisyen vle aplike nan politik ak amenajman lengwistik li a? Nan dezyèm pati Atik 5 lan anndan Konstitisyon 1987 la, politik lengwistik Leta ayisyen an sanble chita sou prensip teritoryalite a. Rezon an se paske li rekonèt kreyòl la se lang ofisyèl.  Toutfwa, nan dezyèm pati atik 5 lan, li konsidere 2 lang: kreyòl ki se lang teritwa a ak fransè ki pa lang teritwa a. Epi, li mete tou 2 ofisyèl. Chwa osnon desizyon pollitik lengwistik 2 lang ofisyèl la anrasine nan prensip pèsonalite a. Nan pratik lengwistik Leta, li bay lang fransè a plis privilèj pase lang kreyòl la, kote pi fò dokimantasyon ak kominikasyon piblik li pibliye an fransè. Li kreye yon sitiyasyon, kote sitwayen ki pale fransè yo jwi plis dwa lengwistik pase Ayisyen  ki pale kreyòl sèlman yo. Se yon sistèm ki mache ak prensip pèsonalite a. Se yon enjistis sosyolengwistik ki merite pou chanje tou. Lè nou devan yon seri chwa ki melanje 2 prensip yo nan menm atik 5 lan, nou andwa mande: ki vrè prensip ki oryante baz politik lengwistik Leta ayisyen an? Se nan amenajman  lengwistik la, nan plas ak wòl Leta bay lang yo nan diferan domèn, nou pral wè prensip ki kore politik lengwistik li sou teren an. ♦♦♦♦♦ REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:22", "url": "https://kreyol.org/sosyete-koukouy-an-aksyon-echanj-sou-dwa-lengwistik-ap-kontinye/", "image_url": null}
{"text": "YON ATIK SOU KONFERANS MONTALEBERT BADIO KERSAINT NAN  SERI “MADI FLA” FAKILTE LENGWISTIK APLIKE (FLA) | REKA\n\nMadi 7 jiyè 2020, FLA (Fakilte Lengwistik Aplike), nan kad « Mardi du langSé » te prezante nou konferansye Montalembert Badio Kersaint , Normalien Supérieur, (UEH), Traducteur, Maître en Droit International, Université de Montréal. Tit konferans lan « Le bilinguisme officiel créole/fran çais en Haïti: réalité ou utopie juridique ?» Mwen ap ban nou yon brèf apèsi  sou kèk pami divès pwen konferansye a te devlope nan prezantasyon li an. Pou yon moun byen konprann tout etandi dosye legal la nan sitiyansyon bilengwis ofisyèl Ayiti a, se Memwa Mèt Kersaint an pou moun sa a ta li. Pami pwen nou konsidere yo, genyen: Vyolasyon dwa lengwistik nan yon peyi ofisyèlman bileng, transliterasyon, bilengwis diferansye sou plan lajistis, epi kreyasyon Office de la langue nan peyi a, Alapapòt, Mèt Kersaint, te di tout moun, se te travay Memwa sòti li nan Fakilte Dwa Ayiti, li te ap prezante nou. Li te siyale nou tou, li te ekri pawòl sa  yo depi nan finisman ane 1980 yo, epi jouk jounen jodi a (2020), sa vle di, apeprè 30 lane pi ta, anyen pa chanje nan sityasyon  legal yo sou bilengwis la sou tè Ayiti. Vyolasyon dwa lengwistik nan yon peyi ofisyèlman bileng Nan entwodikayon konferans lan, Mèt Kersaint te prezante nou kèk ekzanp peyi ki rele tèt yo peyi bileng, ki te respekte epi  aplike prensip bilengwis yo kòmsadwa nan domèn lajistis. Pi devan, li te mansyonnen kèk ekzanp kote, sou plan jiridik, Leta ayisyen pa te respekte prensip bilengwis la. Yonn ladan yo se manda arestasyon lajistis pwodui pou yo rele nan tribinal moun ki komèt zak, Kòd Pennal la konsidere kòm aksyon kriminèl. Manda yo fèt an franse sèl grenn. Alòske, yon peyi, ki rele tèt li peyi bileng, dwe pibliye yon manda arestasyon nan tou 2 lang ofisyèl li yo. Otreman, manda a pa valab. Yon ka ilegalite ankò, se kote jijman yo ap fèt an franse epi moun yo ap jije a pa kab suiv pwòp jijman li, paske li pa konprann lang reprezantan lalwa yo ap pale a.  Pi plis toujou, an Ayiti, se jij la ki pou adrese akize a lapawòl. Sa lakòz, jij la vin ranpli yon  fonksyon tradiktè an menm tan. Epitou, nan aksyon li an, daprè Mèt Kersaint, jij la fè, sa Mèt Kersaint rele yon transliterasyon. Sa vle di, li fè yon tradiksyon mo pou mo. Nan ka sa a, genyen 2 iregilarite. Premye a,  jij la pa dwe ap fè travay yon tradiktè oubyen transletè, paske li pa genyen konpetans pou sa. Dezyèmman, travay tradiksyon li ap fè a pa pèmèt moun lan konprann anyen nan pwosesis jistis li ap viv la. Rezon an, se paske pawòl yo rive jwenn akize a nan yon jagon legal, ki pa lang pa li ditou. Transliterasyon Pandan nou abòde pratik transliterasyon an, nou vle bay yon ekzanp pou nou demontre sa ki rive nan sitiyasyon transliterasyon an. Nou ap chwazi yon ka nan domèn literati. Lè save nan domèn literati ap mansyone kontribisyon ekriven Jacques Stephen Alexis nan literati peyi Ayiti, yo mansyone pwodiksyon li yo ki rantre nan kategori « Le réalisme Merveilleux ». Lang panyòl la di: Realismo Maravilloso . Yon moun, ki ta ekri an kreyòl: Reyalis Mèveye epi ki lage mo sa  yo nan mitan yon gwoup moun ki pale kreyòl sèl grenn, sanse fè yon transliterasyon . Li sèvi ak mo kreyòl, men mo kreyòl sa yo pa genyen okenn sans pou moun ki ap tande li yo. Pawòl sa  yo pa reprezante reyalite sosyokiltirèl Ayisyen, ki pale kreyòl sèl grenn lan. Li pa pe janm wè ni pye ni tèt koze a. Sepandan, si tradiktè a pran san li pou li chèche, li kab wè vrè chwa mo ki pou fè mesaj li a byen ateri nan konpreyansyon moun ki pale kreyòl sèl grennn lan se: Reyalite sinatirèl .  Se chwa mo sa yo ki ap rive genyen sans pou inileng kreyòl la. Anfèt, se mo sa  yo tou, nou chwazi nan Sosyete Koukouy pou nou tradui Le réalisme merveilleux Jacques Stephenn Alexis a an kreyòl. Alòs, nou kab imajine nou, ki kalite tribilasyon yon akize ap sibi lè li chita nan yon tribinal, kote se jagon branch lajistis la ki ap rive jwenn li sou fòm transliterasyon. Pou nou evite fenomèn transliterasyon an (tradiksyon mo pou mo a) nan sosyete nou an, ekspè nan tout domèn dwe reyini pou yo chèche pawòl klè pou yo tradui  yon konsèp teknik an kreyòl daprè reyalite sosyal epi kiltirèl peyi Ayiti. Pou nou mennen refleksyon sa a pi lwen, nou ap pwopoze pou FLA  mete yon pwogram tradiksyon sou pye pou ekspè nan divès chan konpetans nan peyi a – legal, medikal, sekretaryal, komèsyal, elatriye. Sa vle di, moun ki fin etidye nan yon  branch kèlkonk, ta kab vin nan FLA epi pase de ane pou pi piti, pou li aprann metye tradiksyon, li ta kab al aplike nan branch li fin etidye a. Sa a se sigjesyon pa nou ki pa fè pati pawòl konferansye a.  Bilengwis diferansye nan lajistis Alaverite, ekzanp, transliterasyon an se yonn nan divès blokay Mèt Kersaint te prezante moun ki te ap suiv konferans lan madi pase (7 jiyè 2020).  Mèt Kersaint te parèt tou avèk sa li rele yon bilengwis diferansye sou plan lajistis. Sa vle di, gen yon nivo lajistis ta fonksyone an kreyòl sèl grenn, epi lè nou rive nan nivo lakou kasasyon , moun lajistis yo ta kab pale franse. Noumenm, ki ap rapòte pawòl sa  yo la a, nou kont lide bilengwis diferansye a. Sa ap kreye yon sosyete avèk 2 vitès sou plan lajistis. Yon vitès popilè nan espas yo rele tribunal de paix yo, epi yon espas lelit nan nivo Cour de cassation . Pwopozisyon sa a pa apwopriye, paske li ap kontinye ranfòse prejije epi inegalite nan peyi a sou plan lengwistik. Genyen sifizamman konpetans nan peyi a pou Leta respekte prensip bilengwis ki nan konstitisyon peyi a. Epitou, kreye travay,kondi Mèt Kersaint, pou plis pase 30 lane nan branch tradiksyon. Sa pral mennen nou pi lwen toujou. Nou ap ajoute, nan kondisyon sa a,medikaman avèk lòt pwodui etranje ki ap rantrre nan peyi a, ta fèt pou yo genyen fason pou moun sèvi avèk yo. Pawòl sa yo dwe ekri an kreyòl.  La a ankò, se yon lòt sous anplwa. Tout tan, nan sosyete nou an, nou poko kab rive demontre moun ki konnen lang kreyòl an pwofondè, se yon richès pou peyi a, moun ap toujou konprann aprann kreyòl, antre kreyòl nan tout nivo konesans nan peyi a se tan pèdi. Tankou nou abitye di li, epi nou kontinye ap di li: « Lang kreyòl pa gen limit. Se moun ki ap sèvi ak lang lan ki limite. » Nou ap kontinye pou nou di, konferansye a pwopoze pou nou adapte pawòl ki nan domèn legal yo an kreyòl oubyen nou kab esplike yo pou moun ki pale kreyòl sèl grenn yo kapab konprann yo. Mèt Kersaint di nou tou: si nou di nou genyen yon peyi bileng, nou dwe aji tankou yon peyi bileng. Ekzanp, li site plizyè fwa, kòm modèl peyi bileng, se ekzanp Kanada. Anfèt,  konferansye a di li aklè: «nou dwe respekte prensip fondamantal ki mache ak bilengwis la nan tout nivo nan sosyete nou an. Otreman, nou ap rantre nan ilegalite.» Poudayè, depi apre peyi a te fin vote konstitisyon 1987 la, tout papye tenbre Leta yo ta dwe ekri nan de 2 lang ofisyèl peyi a. Dekrè lwa, akò, elatriye, tout ta dwe ap sikile nan 2 lang yo sou tè Ayiti. Lefèt, sa poko janm rive fèt nan peyi a , rann tout papye Leta yo illegal. Konstitisyon amande a, limenm tou, li illegal. Pou nou evite kondisyon ilegalite sa a , ki kwoke sou do peyi a, tout dokiman yo dwe rantre lachanm nan 2 lang ofisyèl yo nan peyi Ayiti. Palemantè yo dwe analize yo, kritike yo, vote yo an menm tan nan 2 lang ofisyèl yo. Peyi a dwe pran tout dispozisyon pou li retire tèt li nan sitiyasyon ilegal sa a. Plis genyen dokiman ki ap fèt an franse sèl grenn, se plis peyi a ap anfonse tèt li nan yon sitiyasyon, Mèt Kersaint konsidere tankou yon Utopie juridique . Fòk sa sispann epi genyen mwayen pou sa sispann. Sepandan, pou sa sispann, fòk enstitisyon Leta kou: Akademi Kreyòl Ayisyen an (AKA), Fakilte Lengwistik Aplike a (FLA), Ministè Lakilti ak Kominikasyon, Ministè edikasyon, elatriye kreye yon espas travay pou kalite travay sa  yo kapab fèt. Kreyasyon yon office pour la langue Pandan konferans lan,  lè Mèt Kersaint te rive nan nivo, kote pou tout dokiman Leta yo ta tradui nan de lang ofisyèl yo, li te mete yon dout sou AKA, kòm branch Leta ki okipe koze lang. Li te di: « Li pa konnen si AKA kapab reyalize kalite travay sa a.» Li te pwopoze yon Office de la langue . Bò kote pa nou, nou kwè AKA kapab, men fòk Leta ba li mwayen. Kondisyon AKA ap viv yo, pa konparab ditou avèk kondisyon ki disponib nan tout nivo, anndan Office de la langue ki nan Kebèk la.  Konpare posiblite AKA genyen pou li fonksyone avèk resous Office de la langue française nan Kebèk la genyen yo, se konpare lannuit ak lajounen. Office de la langue française nan Kebèk la genyen Leta ki ap mache avèk li men nan lamen. Leta pa bloke li sistematikman, tankou moun ki ap jere Leta yo sou tè Ayiti ap bloke AKA. Office de la langue lan  nan Kebèk genyen tout kalite resous pou li fè travay li: lajan, ekspè, volonte politik pwovens lan, elatriye. AKA pa genyen yo. Dayè Mèt Kersaint di li aklè: «Ekspè nan domèn dwa lengwistik se yon danre ki ra anpil sou tè Ayiti.» Konsa, prezans ekspè sa yo se yonn nan premye etap AKA ta dwe kòmanse franchi. Se dwa lengwistik yo pou AKA  mete an aplikasyon nan travay li, yon fason pou  li ta sispann ap viv nan kondisyon tanpri souple, epi ki pou anpeche menm Leta sa a kontinye meprize AKA. Poudayè, si tout moun nan peyi a vle sonje, yo va raple yo, se nan goumen, epi nan mitan yon kontèks politik espesyal, prezidan Michel Martelly te siyen lwa  pou kreyasyon AKA epi voye li nan Le Moniteur . Nou dwe sonje tou,  jou entwonizasyon Akademisyen yo, 4 desanm 2014, prezidan an te bay AKA  koutba. Premye Minis K-Plim,  ki sèvi ak lang kreyòl nan pyès teyat, ki te fè repitasyon li nan peyi a, TE BAY AKA KOUT BA tou. Moun kab toujou kritike AKA. Se kritik ki fè moun kou enstitisyon avanse. Men, atansyon,  kritik sa  yo  dwe fèt apati analiz an pwofondè, pandan moun ki ap kritike yo ap mete tout kondisyon operasyonèl yo anba loup travay kritik yo ap fè yo. Jiskaprezan (6 ane apre inogirasyon AKA.) dosye anpliyasyon pou Akademisyen yo nan tanpri souple toujou. Sa vle di, li poko kab reyalize. Anpliyasyon an se ekri non tout Akademisyen yo nan Journal Le Moniteur. Kidonk, mezanmi:  Kritike AKA men kritike li byen, paske AKA chaje ak potansyèl nan divès nivo. Se devlope, pou nou byen devlope yo. Alaverite, tout tan tèt pa koupe, li pa kab dezespere mete chapo.. Michel-Ange Hyppolite (Kaptenn Koukouwouj) Vis Prezidan Biwo Santral Sosyete Koukouy Manm fondatè Akademi Kreyòl Ayisyen ♦♦♦♦♦ REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:26", "url": "https://kreyol.org/yon-atik-sou-konferans-montalebert-badio-kersaint-nan-seri-madi-fla-fakilte-lengwistik-aplike-fla/", "image_url": null}
{"text": "PWODIKSYON YON GRAMÈ KREYÒL Yon ranmase ak Michel-Ange Hyppolite | REKA\n\nNou pa konnen nan ki dat premye premye gramè nan lang kreyòl Ayiti a te pran lari. Depi nan kòmansman ane 1980 yo te deja genyen materyèl ki pote non gramè kreyòl ki te ap sikile. Sepandan, nan ane 1977, Doktè Ernst Mirville (Pyè Banbou) te pibliye yon Gramè Kreyòl Konpare nan Koleksyon Koukouy. Men, sa pa te anpeche, rive nan ane 2004, te gen kreyolis kou Jafrikayiti, Lionel Hogu, Laude St-Preux ak anpil lòt ankò, sou REKA ( Rezo Entènèt Kreyolis Ayisyen) sou granchemen  savwa a, ki  te vle rantre Ayiti pou yo te al fè yon kolòk sou pwodiksyon yon gramè kreyòl nan lang kreyòl la. Pwojè ekip REKA a te echwe, paske te vin genyen deblozay 2004 yo, nou tout konnen yo, ki kite mak yo sou peyi a jouk jounen jodi a. Entansyon ekip kreyolis sa a, nan moman an, se te konekte avèk FLA (Fakilte Lengwistik Aplike)  pou yo te wè nan ki fason rèv sa a ta vini yon reyalite. Jounen jodi a,  2020 sa vle di,16 lane pita, genyen yon pa ki fèt epi ki vin mete yon plis nan ekwasyon pwodiksyon gramè kreyòl pou lang kreyòl ayisyen an, epitou vin genyen  kreyasyon Akademi Kreyòl Ayisyen ( AKA)  nan ane 2014.  Sepandan, rèv gramè a toujou rete vivan. Genyen tout kalite rezon ki kab lakòz. Nan sans, genyen anpil liv ki rele gramè, men sanble yo poko rive satisfè tout ekzijans yo. Se rezon sa a ki lakòz, mwen te pale avèk plizyè zanmi kreyolis pou mwen konnen opinyon yo sou koze gramè kreyòl la. Pami yo, nan lòd, mwen resevwa mesaj yo , genyen: Didaktisyen Jobnel Pierre, pwofesè Yvon Lamour, pwofesè alaretrèt Lionel Hogu, pwofesè kreyòl Jean-Robert Placide epi akademisyen Samuel Jean-Baptiste, anseyan. Pou mwen te louvri lavwa, mwen te di: Zanmi yo, genyen plizyè kalite gramè ki ekziste: Gramè: deskriptif, jeneratif,transfòmasyonèl, tradisyonèl, modèn,elatriye. Daprè konpreyansyon pa nou, kòm kreyolis, kòm moun ki nan domèn fè lekòl,  epi daprè bezwen lang kreyòl la anndan sistèm lekòl la nan peyi a, mwen ta renmen nou di mwen, ki kalite gramè, ki ta pi bon pou Akademi Kreyòl Ayisyen an (AKA) pwodui epi pouki sa? Se pa yon deba sou gramè kreyòl, ki enterese mwen, se lide nou genyen sou sijè a ki enpòtan pou mwen. Mwen di nou mèsi davans pou kèlkeswa lide nou pral pataje ak mwen an. Moun, ki ap li lis non pwofesè ki parèt la yo avèk lide pou yo chèche egalite ant fi ak gason, ka remake pa genyen pwofesè fi nan lis la. Se pa mande non, mwen pa te mande, men sanble yo pa te gen tan pou yo reponn. ♦♦♦ Jobnel Pierre Anseyan nan Monreyal Manm Sosyete Koukouy Kanada Kesyon sa a se yon gwo kesyon. Nan domèn gramè genyen plizyè kouran. Si nou ta pran monn frankofòn lan mwen plis konnen, genyen: Alòs, opinyon mwen sou kesyon an, fòk gramè akademisyen ayisyen yo ta modèn (nouvèl). Men, èske l ap mache nan lekòl yo. Mwen pa kwè. Paske, souvan tankou jan li pase an Frans, gramè akademisyen yo pa mache. Kidonk, mwenmenm, mwen se didaktisyen. Mwen panse yon bon gramè ta dwe modèn (nouvèl), setadi, yon gramè ki pèmèt timoun yo devlope kapasite yo pou yo dekri lang nan. Anplis, fòk ta genyen yon kolòk ki fèt sou reyalite jan yo anseye lang kreyòl la an Ayiti. Jobnel Pierre ♦♦♦  Yvon Lamour Anseyan alaretrèt, manm Konsèy Konsiltatif Akademi Kreyòl Ayisyen an Manm Sosyete Koukouy nan Boston  Kaptenn ak lezòt yo- Mwen t al fè yon ti pwomnad nan jaden gramè, se pa ni de ni twa kalite mwen jwenn. M ap voye 10 sa yo pou nou. N a voye je sou yo. Anfòm, Yvon.  Pwomnad nan jaden gramè 10   KALITE GRAMÈ 17  JEN 2020 GRAMÈ KONPARATIF fè analiz ak konparezon chapant gramè lang moun pale, epitou li etidye rapò  lang yo genyen ant yo. Poutèt gramè konparatif okipe  kesyon kapasite chak moun genyen pou li aprann lang manman ak papa li (L1), li se yon teyori ki chita tou sou relasyon tout lang genyen ant yonn ak lòt. GRAMÈ JENERATIF anglobe règleman konsènan chapant ak entèpretasyon tout fraz moun ki pale yon lang dakò ki fè pati lang lan. Se yon teyori ki abòde konpetans lengwistik kidonk kapasite ine moun ki pale yon lang genyen nan yomenm ki pèmèt yo pale, konprann, entèprete pawoli nan lang lan. GRAMÈ MANTAL se gramè jeneratif ki abite anndan sèvo moun epi ki pèmèt moun ki pale yon lang pwodui langaj lòt moun parèy li ki pale lang lan tou ka konprann. GRAMÈ PEDAGOJIK okipe analiz gramatikal ak enstriksyon ki fèt pou elèv ak etidyan k ap aprann dezyèm lang (L2). Nosyon gramè pedagojik sa a konn genyen plizyè dimansyon. Pi souvan, li konn vle di (1) pwosede pedagojik konsènan itilizasyon kèk eleman nan dezyèm lang lan (L2) ki fè pati metodoloji pou ni anseyan, ni aprenan lang (L2) a; (2) kontni pedagojik ki ale jouk nan sous enfòmasyon L2 a pou jwenn resous ak referans pou pedagoji a; (3) makònay pwosede ak kontni. GRAMÈ PÈFÒMANS chita sou deskripsyon sentaks lang lan menm jan ak moun ki pale lang lan konn itilize yo nan konvèsasyon ak tranzaksyon. Pèfòmans gramatikal moun ki pale lang lan santre sou jan moun nan pwodui langaj; moun nan bezwen pwodui langaj anvan nou ka mezire si li konnen oswa konprann lang lan. GRAMÈ REFERANS dekri gramè yon lang ak eksplikasyon tout prensip ki regle konstriksyon mo, ekspresyon,pwopozisyon ansanm ak fraz. Genyen modèl gramè sa yo nan lang angle. GRAMÈ TEYORIK etidye eleman esansyèl nan kenenpòtki lang moun pale. Gramè teyorik la oswa nosyon sentaks la baze sou moun ki vle suiv epi aplike règ gramè lang lan fòmèlman, desanpousan menm, epitou ki toujou ap prezante agiman ak eksplikasyon syantifik pou kore tèl pozisyon sou gramè kont tèl yon lòt pozisyon pito. GRAMÈ TRADISYONÈL se yon rasanblaj règ ak konsèp gramè konsènan chapant yon lang.Tandans gramè tradisyonèl se tabli yon latriye preskripsyon k ap dikte moun ki jan pou yo pale epi ekri yon lang kòrèteman. Gramè tradisyonèl plis baze sou ki sa kèk moun fè ak yon lang, epi ki sa yo ta dwe fè ak lang lan, dapre yon seri règ fiks ki gentan tabli. GRAMÈ TRANSFÒMASYONÈL devlope teyori gramè ki bati lang anba zouti transfòmasyon lengwistik ak chapant ekspresyon. Anndan teyori gramè transfòmasyonèl la, ‘règ ak règleman’ pa vle di enpozisyon otorite, men pito prensip ki ede moun ki pale yon lang konnen epi suiv lè y ap pwodui fraz epi enteprete yo tou. Règ ak règleman se zouti pou bati fraz ak bout moso fraz moun yo aprann kòm moun  ki leve ap pale epi benyen nan lang lan depi yo te ti katkat. GRAMÈ INIVÈSÈL se yon latriye kategori, operasyon ak prensip nou jwenn nan tout lang moun pale, epi rado sistèm sa yo ekziste nan sèvo ak sèvèl tout moun alawonnbadè. Tout prensip lengwistik gramè inivèsèl sa yo, lè yo rasanble ansanm, yo montre ki jan sèvo/sèvèl chak moun fèt pou moun ka aprann lang. REFERANS :  Richard Nordquist   10 Types of Grammar (and Counting) :  Different Ways of Analyzing the Structures and Functions of Language   April 2018. ♦♦♦  Lionel Hogu, pwofesè alaretrèt Pwofesè Kreyòl Animatè REKA (Rezo Entènèt Kreyolis Ayisyen) Nouvo Gramè pou lang panyòl la dwe sòti nan yon repètwa lajman laj tèks tout nati, tout jan epi trè divès (literè, redaksyon esè, syantifik, jounalis ak oral), se la pou  pi gwo majorite plis pase karant mil egzanp yo soti. Lis tèks yo nou site la a dwe soti nan tout peryòd ak nan tout zòn, kote moun pale Panyòl, se youn nan pi gran ranmase ki fèt nan yon etid lengwistik nan Panyòl. Se tradiksyon Google m revize. Sa vle di, ranmase tout sa ki pibliye ak anrejistre jan pèp la pale a se ta premye demach yon akademi anvan li eseye tabli gramè, mete regleman sou lang lan. Se reflechi n ap reflechi! Lionel ♦♦♦ Jean Robert Placide Pwofesè fransè kòm dezyèm lang Manm Konsèy Konsiltatif la Manm Sosyete Koukouy Kanada  Placide kwè, gramè AKA ap prepare a  dwe fèt pou elèv lekòl epi daprè gramè modèn yo. Gran piblik la ki pa familye ak eleman ki nan gramè modèn lan va oblije adapte li ak sitiyasyon an. Sa ki enpòtan, se elèv yo. Se yomenm ki reprezante lavni lang kreyòl la.  ♦♦♦ Samuel Jean-Baptiste Manm Akademi Kreyòl Ayisyen Pwofesè lekòl  Bonjou Kaptenn, bonjou tout kòlèg, Mèsi Kaptenn pou tout enfo sa yo ou pote pou nou. Sou kesyon kalite gramè Akademi an gen pou li pwodui a, mwen pa kwè se yon gramè pou elèv lekòl li dwe ye. Youn nan rezon yo, se paske ou pa kapab gen yon gramè inik pou tout nivo eskolarite yo: 1e, 2e, 3e sik fondamantal. Chak nivo mande apwòch pa li, kontni pa li, nivo lang pa li, prezantasyon fizik pa li, ets. Akademi an pa gen vokasyon pou li fè liv pou elèv lekòl. Yon dezyèm rezon te kapab: Akademi an pa reskonsab evalyasyon/validasyon liv lekòl. Se Edikasyon Nasyonal, atravè DCQ , ki gen reskonsablite sa a. Malgre sa, MENFP pa gen pouvwa pou li enpoze yon liv gramè pou tout elèv nan tout lekòl nan peyi a sèvi. Li gen reskonsablite pou li evalye, valide, otorize TOUT liv lekòl ki pibliye pou anseye gramè nan lekòl yo. Anplis, èske Akademi an ta pral fè elèv lekòl yo kado gramè sa a, oswa èske li ta pral antre nan konkirans ak “mezon edisyon” liv lekòl yo? Travay Akademi an, nan sa ki regade sijè sa a, pou mwenmenm, se elabore/pwodui yon liv gramè jeneral REFERANS pou lang kreyòl ayisyen an. Liv/Dokiman sa a pral sèvi referans: pou otè ak editè k ap fè liv gramè pou elèv lekòl, pou DCQ /MENFP nan kad travay li genyen pou l evalye, valide, otorize liv lekòl yo, pou gran piblik la, sitou sila yo ki enterese nan kesyon gramè lang la, pou yon rezon oubyen yon lòt. Mwen rete la. Samuel JB Pou nou fini, mwen voye konplliman pou tout moun ki te patisipe nan travay brase lide sa a.  Michel-Ange Hyppolite (Kaptenn Koukouwoujss) Vis Prezidan Biwo Santral Sosyete Koukouy Manm Fondatè Akademi Kreyòl Ayisyen ♦♦♦♦♦ Lis gramè ki parèt pi ba a pa konplè, paske li pa konsidere rechèch ki fèt sou kèk pwen espesifik nan gramè kreyòl Ayiti a epitou ekip ki prepare lis la ap kontinye chèche lòt gramè pou yo agrandi lis la.  Lis preliminè Gramè Kreyòl (Lòd alfabetik) Féquière Vilsaint ak Samuel Jean-Baptiste, 27 jen 2020 Alleyne Mervyn, Syntaxe Historique créole , Karthala, 1996 Berde Fedexy Jockey, Gramè deskriptif Kreyòl Ayisyen an, Jebca Ministry, 2015 BNA Biwo Nasyonal Alfabetizasyon, Gramè Kreyol , 1991 Damoiseau Robert, Eléments de grammaire comparée Français / Créole Ayisyen, Faculté de Linguistique Appliquée, UEH, Karthala, 2002 Dejean Yves, An n etidye lang kreyòl la, Edisyon Demen Miyò, 1995. Derose Volvick Easy Creole Grammar: Gramè Kreyòl Fasil , 152 paj, CreateSpace Platform (8 out, 2015) Desnoyers Montès Gérard, La langue créole d’Haïti, petit guide grammatical, Editions SORHICA, Québec, 2001. IPN Gramè kreyòl 3èm ane fondamantal (ane ???) IPN , Gramè kreyòl 4èm ane fondamantal (ane ???) Jean Baptiste Samuel, Kreyòl sou tout fòm 5è ane fondamantal (ane ???) Joseph Sauveur Joseph, Ed. Gramè kreyòl dezyèm edisyon Les éditions du CIDIHCA Montréal, 2008 Leblanc Annie, Le statut syntactique des adverbes de temps en créole haïtien , in Revue Québécoise de Linguistique, vol 18 no 2, 1989, p. 173-181 Leger Frenand, Pawòl Lakay: Haitian Creole Language, and Culture for Beginner and Intermediate Learners , Educa Vision, 2e edition, 2018. Manuelian Helene, Fattier Dominique, L’utilisation des déterminants en créole haïtien, HAL 2011 Maxeau Edouard/Samuel Jean Baptiste Bèl konpa 1e ane Nouvo Segondè MENFP Fich pedagojik GRAMÈ (ane ???) MENFP Modil GRAMÈ (ane ???) MENFP Pwogram kad/Pwogram detaye Kreyòl Nouvo Segondè (ane ???) Mirville Ernst, Précis de grammaire créole comparée , Bulletin de l’Institut de linguistique Appliqué, Port-au-Prince, 1977. Noëlsaint Telfort, Manual Para Enseñar El Idioma Kreyòl (An introduction to Haitian Creole for Spanish speaking people. 310 pp., 2009) Renaud Alix, Pale Kreyòl Manuel d’apprentissage du créole à l’usage des francophones, Garneau-International, Québec, 1994. Saint-Fort Hugues, Eleman Entwodiksyon Pou Yon Gramè Kreyòl , New York, 27 jwen 2013 https://sites.google.com/site/berroueetoriol/linguistique/kreyol-ayisyen/grame-kreyol Savain Roger, Dis Pa Nan Lang Ayisyen An , (ten chapters that present 10 key elements of Haitian Creole grammar.) Educa Vision, 2000 Tardieu Gérard Marie (ak kolaboratè) Gramè kreyòl 3èm sik fondamantal ak segondè (ane ???) Trouillot Jocelyne, Kreyòl sou tout fòm 3è sik fondamantal (ane ???) Trouillot Jocelyne, Kreyòl sou tout fòm 6è ane fondamantal (ane ???) Valdman Albert, Ann Pale Kreyòl: An Introductory Course in Haitian Creole, Indiana Univ Creole Inst (June 1, 1988) Védrine Emmanuel, Gramè kreyòl Védrine , Creole Project, 1996, 354 pages REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:29", "url": "https://kreyol.org/pwodiksyon-yon-grame-kreyol-yon-ranmase-ak-michel-ange-hyppolite/", "image_url": null}
{"text": "ETAZINI PRAN DIFE: GOUT DLO KI CHAVIRE VÈ A ak Kaptenn | REKA\n\nLendi 25 me 2020,  yon polisye  nan vil Mineyapolis mete jenou li sou kou George Floyd, li peze kou li jouk li toufe li amò. Nan moman an, George Floyd te genyen de (2) bra li minote dèyè do li, epi li pa te nan fè rezistans ni nan goumen ak polisye a. Sitiyasyon sa a te rive apre  polisye yo te resevwa yon apèl, kote moun, ki te nan boutik kote Floyd te ale a,  te rele 911 pou li siyale Floyd te achte epi li te bay yon fo papye 20.00 dola. Lanmò Georges Floyd, se yon asasina anplis nan lis byen long, nwa ameriken ki pèdi lavi yo anba men polisye Blan meriken.  Depi jou ki suiv lanmò a, manifestasyon te pete nan Mineyapolis. Jounen jodi a, moun nan   plis pase 20 eta te leve kanpe pou yo di non. Pami eta sa  yo, te genyen: Nouyòk, Florida, Kalifònya, Filadèlfya, Ita, Chikago, Dannvè, elatriye. Daprè CNN te gen 25 vil nan 25 eta diferan ki leve kanpe. Nan tout « State » sa  yo, moun nwa te melanje avèk Blan epi moun ki pale panyòl pou yo di ase se ase . Moun nwa avèk lòt minorite rasyal yo dwe sispann mouri  mal anba men polisye Blan yo. Moun nwa avèk moun lòt minorite rasyal yo dwe sipann viktim anba men polisye Blan yo. Se sa tout manifestasyon sa yo, tout dife sa  yo, tout destriksyon sa  yo ap raple Leta nan tout gwo vil  Etazini yo,  ansanm ak tout pèp nan lemonn antye. Se pa premye manifestasyon  nasyonal nan kalib sila  yo ki ap fèt toupatou nan Etazini an, ni tou sila yo ka poko ap dènye yo. Kalite sitiyasyon kawotik sa  yo fenk kare ap reparèt tout tan Leta, nan peyi Etazini, pa chanje fason li aji lè polisye Blan yo ap touye  moun nwa epi lòt moun san pa janm genyen yon sistèm lajistis ki pini polisye sa yo kòmsadwa. Malgre tout manifestasyon sa  yo, kote manifestan yo ap mande pou arete 3 lòt polisye, ki te akonpaye polisye ki te akonpaye polisye asasen an, jouk kounye a, 3 lòt polisye yo an libète. SA PA KAB KONTINYE KONSA NAN PLEN VENTEYINYÈM SY ÈK LA . Pi plis toujou, vandredi 22 me ki sot pase a, vè 5è nan maten, polisye yo arete yon jounalis CNN, Omar Jimenez, pandan li ap fè travay jounalis li. Devan je tout moun, kamera a ap filme tout aksyon yo, polisye yo di Omar Jimenez : «Ou an eta arestasyon!» Lè Omar mande pouki rezon li pa te jwenn okenn repons. Yo te pase minòt la nan bra li epi yo te pati avèk li. Pandanstan, pa twò lwen Omar Jimenez, te genyen yon lòt jounalis CNN nan zòn lan, yon Blan, ki rele Josh Campbell. Polisye yo kite misye fè travay li san yo pa te di li anyen. Se tankou polisye yo pa aprann anyen. Yo pa tire okenn leson.  Nan mitan yon kriz gwo kalib kou sila a, vil Mineayapolis  ap viv la, yo kontinye ap poze  aksyon rasis. Te genyen anpil kout fil ki te pase. Lapolis te libere Omar Jimenez epi Gouvènè Eta Minesota a te prezante CNN eskiz li.  Lè estaf ki te anndan estasyon CNN lan te mande Omar, èske polisye yo te di li, poukisa yo te arete li, Omar te reponn, polisye yo te byen trete li, men yo te arete li paske yo te resevwa lòd pou yo fè arestasyon an. Yon moun ki ap suiv, ka konsidere zak ilegal sa a tankou yon avètisman epi yon leson pou lòt jounalis kou:  Don Lemon,  Chris Cuomo, elatriye ki nan CNN tou. Amerik, ki ap boule akoz diskriminasyon san jistis la, se ladan nou ap viv. Nou dwe fè atansyon. Nou dwe pran tout  prekosyon nou kapab, men nou dwe kontinye di non. NON DEVAN ENJISTIS NOU AP VIV ANBA MEN POLISYE YO. NON KONT ZAK RASIS NAN KÈLKESWA NIVO A. NON KONT MOVE TRETMAN EPI ENTIMIDASYON  LAPOLIS. Nou dwe  toujou mache ak telefòn nou an pozisyon pou nou filme move zak ki ap fèt sou nou, tankou sou lòt moun kèlkeswa koulè yo. Medya sosyal yo genyen enkonvenyan yo, konsa tou, si nou konnen jan pou nou sèvi ak yo, yo kab ede nou nan peyi kote rasis ak lòt move aksyon ap ravaje lavi moun. Se regretab pou nou wè fason vòlè anvayi magazen moun yo epi piye yo, nan yon moman kote ekonomi an an difikilte. Nou swete Leta nan kèlkeswa peyi a va pran leson pou yo konnen pou yo pwoteje lavi sitwayen yo kèlkeswa koulè yo ak nasyonalite yo epi pou yo chanje sistèm jistis de (2) vitès l a. Sa vle di: Yonn pou Blan yo epi yonn pou moun nwa oubyen lòt minorite rasyal yo. Pawòl la di: Lè bab kanmarad pran dife nou dwe mete pa nou alatranp . Nan sans sa a, nou ap ankouraje tout Ayisyen, nan kèlkeswa vil kote yo ap viv la pou yo mete sou pye rezo solidarite, ki pou ede yo defann kèlkeswa Ayisyen an devan sosyete rasis nan rasin ki ap minen lavi nou sou tè peyi etranje. Tèks Kaptenn ekri pou REKA ak Ti Gout Pa Ti Gout (2 jen 2020) REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:33", "url": "https://kreyol.org/etazini-pran-dife-gout-dlo-ki-chavire-ve-a-ak-kaptenn/", "image_url": null}
{"text": "Ki lang Tousen te pale ? ak Pierre-Michel CHERY | REKA\n\nKi lang Tousen te pale ? Pierre Michel Chéry Manm Akademi Kreyòl Ayisyen 23 avril 2020 Rezime : Philippe Girard ekri yon atik ki atire atansyon anpil Ayisyen ki enterese nan kesyon lang kreyòl. Atik la rele “Quelle Langue parlait Toussaint Louverture ? Le mémoire du fort de Joux et les origines du kreyòl haïtien “ [1] . Philippe Girard itilize yon seri done pou li tire yon seri konklizyon sou lang Tousen te pale epi sou pèsepsyon Tousen sou lang kreyòl la. Atik sa a se rezilta pwòp entèpretasyon nou, apati lòt zouti analiz, sou menm done Philippe Girard itilize yo. Konklizyon yo pa menm. Ki sa ki nannan koze a ? Tankou jan sa toujou fèt, atik Philippe Girard (Filip Jira) la se te yon tantativ anplis pou yon lengwis demontre kouman lang kreyòl la se pitit lang franse a tou pi. Se yon evidans, 85% mo kreyòl sòti nan lang franse a [2] , pèsonn pa kapab nye relasyon yon sèl direksyon lang franse a sou lang kreyòl ayisyen an [3] . Men, otè atik la souliyen, se sekretè ki t ap ekri pou Tousen yo, ki tradui panse Gouvènè Jeneral la nan rejis lang franse ki te pi pwenti a [4] . Men, menm jan ak otè atik la, sa ki enterese nou se tèks Tousen ekri, an franse, ak pwòp men li pou li eksprime sa ki nan panse li. Tèks sa yo montre nou jimnastik Tousen te oblije fè pou li mete sa k ap pase nan tèt li yo nan lang franse. Si nou pati sou prensip pa gen okenn kominote moun sou latè ki pa gen lang, fot franse Tousen yo tou di nou se pa franse ki te lang prensipal Tousen. Fot sa yo dwe pèmèt nou konprann kouman kreyolofòn tankou Tousen yo te konstwi panse yo, kouman yo te fè dekoupaj mo franse yo. Nan lareyalite sa k ap pase nan anpil nan fot yo se entèferans [5] . Entèferans Tousen yo dwe pèmèt nou konprann lojik gramatikal k ap kòmande lang reyèl ki nan tèt li a. Si gen fot gramatikal nan transkripsyon panse a an franse, pa gen fot gramatikal nan konstriksyon panse ki vini anvan aksyon ekri a. Ki zouti analiz nou itilize ? Pou nou fè analiz sa a, nou pral itilize de (2) konsèp sèten lengwis itilize pou yo esplike fòmasyon lang kreyòl yo. Premye konsèp la rele “ superstratum ”, se lang dominan nan kominote a, se lang sous k ap founi pifò mo lokitè kreyòl yo ap itilize yo. N ap konsidere “ Superstratum ” nan tankou lang “ sou po ” a. Anfas “ superstratum ”,  lang “ sou po ” a, genyen “ substratum ” nan, ki ka youn oswa plizyè lòt lang “ anba pay ”, yo pa bay enpòtans, se ka lang natif yo oswa lang kaptif yo konn pale yo. N ap debiske lokitè kreyòl yo k ap transfere eleman ki nan lang “ anba pay ” yo nan yon nouvo lang (kreyòl) san moun pa wè. Se tankou nou t ap debiske eleman gramatikal franse nan fòm kreyòl sèten Ayisyen ap pale jounen jodi a, egzanp : “ nou pa ka imputer tous les torts au CEP ” [6] . Pou nou montre enfliyans lang “anba pay” yo nan tèks Tousen yo, nou pral esplwate sèten zouti teyorik nou jwenn lakay kèk lengwis. De (2) premye lengwis yo se Whorf (Wòf) ak Sapir (Sapi) ki asosye non yo ak ipotèz yo rele Ipotèz Sapir-Whorf la. Nan Ipotèz sa a, an 1940, Whorf repran yon lide yo te deja admèt depi Boas (Bowas) (1911). Boas te tire konklizyon : chak kilti dekoupe reyalite lavi a selon pwòp fason pa li ( Pavlenko , 1994:8). Sèten kilti gendwa ensiste sou yon aspè nan lareyalite lavi a, etan yon lòt kilti pa bay menm aspè sa a enpòtans. Sa pa vle di, gen yon kilti ki gen plis valè pase yon lòt pou sa.  Se nan pwolonjman travay Boas yo, Whorf pral vini ak ipotèz : lang yon moun pale fòmate fason li wè reyalite lavi a [7] . Ipotèz sa a pral pran lari sou non “ Relativite Lengwistik ” oswa “ detèminiz lengwistik ”. Anpil lengwis pral kouri dèyè teyori “ relativite lengwistik ” la paske tèz relativis yo ka pase pou tèz rasis; pou plis enfòmasyon, tcheke Pavlenko (1994:34). Ipotèz Sapir-Whorf la pral tonbe sou yon lòt pwoblèm : kòm operasyon mantal, “panse” pa oblije makonnen ak langaj pale. Sa vle di “lang” pa yon zouti endispansab pou moun panse. Bèt ki rive devlope kapasite pou yo panse yo, yo pa pale okenn lang. Menm si lang ka ede moun konstwi panse yo, moun ka panse san konsèp. Twazyèm otè nou pral konsidere se Dan I. Slobin. Slobin pa rete nan chache konnen si lang fòmate fason moun panse, li pral pote pwoblèm nan sou teren dewoulman operasyon “pale” a. Si lang pa enpòtan pou moun panse, èske moun ka pale san yo pa panse ? Ni sikològ, ni lengwis, yo tout rekonèt : nan tout sa k ap pase nan tèt yon moun, kòm imaj mantal oswa kòm panse, se yon ti pati sèlman yo rive kodifye nan lang yo pale a. Slobin konstate : “ Chak gramè gen enfliyans sou sa yon moun ka di fasilman oswa otomatikman ” [8] . Slobin pral retounen avèk “relativite lengwistik” la apati yon konsta : chak lang gen limit nan sa gramè a ka pèmèt lokitè yo kodifye pou yo pale. Si se konsa, “ panse pou pale ” a mande : 1) pou nou konsidere ki karakteristik nan deskripsyon objè yo ak evènman yo ki mache avèk lang nan ; 2) kilès nan karakteristik sa yo, ki tou pare, ki ka antre nan kòd lang nan (Slobin 1987:435). Slobin fè yon rado esperyans sou pèsepsyon “ mouvman” ki pwouve tout lang pa jere eksperyans lavi a menm jan (Slobin, 1987:436-441). Selon sa yon lang ofri kòm zouti, li ka bay sèten paramèt plis enpòtans pase yon lòt. Nou ka pran egzanp sou jan lang yo kodifye deplasman. Aneta Pavlenko (1994:129) apiye sou travay Talmy yo (1985, 1991) pou li fè nou konnen, gen lang ki asosye vèb deplasman yo avèk yon “ mo satelit ” (prefiks, prepozisyon, patikil), gen lòt lang ki fikse sèten tip deplasman an nan yon vèb “ mannyè ”. Lengwis yo konstate, lang ki sèvi ak “ mo satelit ” yo dekri plis reyalite pase lang ki sèvi avèk vèb mannyè yo (Slobin, 2003:4-7). Malgre latriye deba ki fèt nan mitan lengwis ki apiye teyori releksifikasyon an ak lòt ki rejte l, nou sèvi tou ak teyori releksifikasyon Claire Lefebvre (1998) la pou eleman itil li pote nan analiz nou yo. Menm jan ak otè atik la, sa ki enterese nou, se tèks Tousen ekri ak pwòp men li yo. Sa otè a rele fot oswa erè yo, se yon seri entèferans ki fèt sou fòm transfè ant yon lang dominan ak yon lang yon moun aprann nan move kondisyon. Nan ka lèt Tousen ekri ak pwòp men li yo, lang dominan an se lang Tousen sèvi pou li panse sa pou li ekri yo (Slobin 1996). Lang dominan an se lang kreyòl Tousen ap pale a, se li k ap gide panse li, menm si l ap goumen pou li mete yo nan lang franse. Nan sans sa a, lang kreyòl la prezan nan tout chèm panse Tousen. Tousen pa gen konpetans metalengwistik ki pou pèmèt li konstate vèb kreyòl yo pa tankou vèb franse yo, vèb ki mande derivasyon (konjigezon). Paramèt derivasyon vèb yo se yon paramèt kokobe nan lang kreyòl la, pa gen anyen ki di li pa konsa depi nan lang “anba pay” yo. Èske pifò Ayisyen ka reyalize gen yon paramèt lengwistik yo rele “ evidansyalite ”, yo p ap ka konnen ki jan li mache ? Entèferans yo di nou ki tip imaj mantal (Jackendoff, 2015) [9] ki te enpòtan nan tèt lokitè yo nan moman yo t ap kreye lang kreyòl la. Paske lang “anba pay” yo pa sèvi ak lyezon, lang kreyòl la pral rejte l tou, malgre li prezan nan lang “sou po” a. Se sa ki fè dekoupaj chenn pawòl yo pral swiv prensip lang “anba pay” la ki pa sèvi ak paramèt lyezon an. Prensip la jwe ata nan dekoupaj pawòl franse yo. An nou swiv regilarite repons yo nan fason kreyatè yo rezoud pwoblèm lyezon lang franse a : nan lèt Pompée a (“ annantendant ”), ni nan lèt Tousen an (“ en narrivant “, “ mon namitier “, “ mon nattachement”) . Mòd dekoupaj sa yo pèmèt nou konprann enpòtans fonoloji a nan fenomèn releksifikasyon an. Nou di sa sou tout rezèv paske gen lòt teyori ki esplike fenomèm lyezon ak silabizasyon mo yo (Encrevé 1988). Se zouti analiz sa yo k ap pèmèt nou reyaji ak uit (8) konsiderasyon nou fè sou atik la. Analiz 1 e Konsiderasyon : Pifò transkripsyon yo se transkripsyon ki soti anba plim fonksyonè ki konn pale franse, epi ki pa t gen lòt zouti pou yo repwodui pawòl kreyòl yo avèk fidelite. Pa gen anyen ki di sa fonksyonè yo ekri yo se sa egzakteman yo te tande. Nou deside pa konsidere transkripsyon kreyòl sa yo. 2 e konsiderasyon : chwa transkripsyon yo montre nou : flonn son kreyòl yo pa voye menm imaj mantal pou  frankofòn k ap transkri pawòl yo. Egzanp : “ Congos tous nus ” imaj mantal franse vs “ Kongo [tou]touni ” imaj mantal kreyòl. Moun ki fè transkripsyon an respekte yon kòd ki koresponn ak imaj mantal ki vin jwenn li nan lang li pale a, ki se franse. Si nou eseye tradui “ Congos tous nus ” ak kòd kreyòl jodi a, l ap bay “ Tout kongo yo nèt toutouni ”. Ki sa ki di se pa konsa sa te ye depi nan epòk Tousen an ? 3 e konsiderasyon : Lè se kreyòl yo, yo menm, k ap ekri, nou gen yon pakèt enfòmasyon sou imaj mantal yo, sou jan yo dekoupe mo yo epi sou jan yo reyòganize son yo dapre egzijans lang “anba pay” la  (Lefebvre 1998), menm si se òtograf franse a y ap itilize. Egzanp : “ une lettre du rebelle Pompée, actif près de Port-au-Prince, dans laquelle il écrit : « Je suis annantendant apres vos horde [ordres ].” Prepozisyon “en” ki soti nan lang franse a, li pa egziste nan tèt Pompée . Jouk jodi a, toujou gen diskisyon sou prepozisyon “en” ki toujou rete yon kwòk franse pou lang kreyòl la. Egzanp “ annatandan “, “ anlè “, “ anwo “, “ anplis “, leksifikasyon sou fòm aglitinasyon “ an penpan ” vs “ anpenpan “, “ an gwo ” vs “ angwo “, “ an devenn ” vs “ andevenn “. Nou ka konstate gen sèten chwa konvansyonèl k ap fè wout yo an silans pou klate transkripsyon yo “ demwazèl la anfòm ” vs “ demwazèl la an fòm boutèy ”. Chak fwa yon Ayisyen kole prepozisyon “en/an”, sa vle di, imaj mantal ki vin jwenn li a pa trete ‘’an’’ ak lòt mo ki swiv li a tankou 2 mo separe nan chenn pawòl la. Difikilte nan chwa transkrispsyon yo sòti nan imaj mantal diferan ki soti nan tèt lokitè yo oswa nan sa ki vin jwenn oditè yo. 4 e konsiderasyon : Nou deja di sa, transkripsyon Tousen yo, sou anpil pwen, yo koresponn ak sa teyori releksifikasyon Claire Lefebvre (1998) prevwa yo. Nan dewoulman operasyon ki mennen nan kreyasyon lang kreyòl la, Afriken yo entèprete son nan lang “sou po” a apati lang “anba pay” la k ap travay nan tèt yo (Lefebvre, 1998:). N ap raple se lang “sou po” a ki founi eleman pou vokabilè nouvo lang nan. Dekoupaj mo yo montre nou fenomèn releksifikasyon an (Lefebvre 1998) te toujou aktif jouk nan epòk revolisyonè 1791-1804 la. 5 e konsiderasyon : “ Le kreyòl est maintenant source de fierté nationaliste aux Antilles, mais ce n’était pas le cas à l’époque révolutionnaire, surtout pour Louverture ” (paragraf ). Gen plizyè fè istorik ki montre te gen lòt pozisyon tou sou koze lang franse a: 1) Gen Descourtilz ki rapòte kouman Desalin te korije yon plantè ki te vin pale fanse avèk li : “ tchenbe lang a ou ” (Descourtilz …) ; 2) gen deklarasyon Anri Kristòf la : “ se lè nou chanje ata lang [franse] nou pale a, n ap resi jwenn bout pisans Lafrans jouk nan rasin li “ [10] ; 3) Gen 2 tèz sou Gérin (Jeren), premye a di Gérin te mande pou yo fè lekòl pou pitit peyi a nan lang kreyòl ; dezyèm tèz la ki di : Gérin (Jeren) te ekri yon gramè kreyòl. Avèk asasina Desalin nan, “kont revolisyon” an triyonfe, klas dominan yo livre tèt yo san okenn rezèv bay Lafrans ak tout konsekans negatif sa genyen sou ekonomi, sou politik, sou lang ak lakilti peyi a, jouk jounen jodi a n ap peye konsekans yo. 6e konsiderasyon : “ j’ai ete malade en narrivant “, “vous save mon namitier “, “ mon nattachement ” (paragraf 20), “ par le zordre de Ehédouville ” (paragraf 27), bout fraz sa yo montre sèten prensip kreyòl sou lyezon ki te deja prezan nan tèt lokitè kreyòl yo. Sa ka esplike pou ki rezon pifò Ayisyen refize ekri “ Ann Ayiti “, “ dez etwal “, “ twaz an “. Fòm sa yo pa koresponn ak prensip resilabizasyon kreyatè lang kreyòl la te mete kòm baz pou lang nan. Lè nou refize fòm fransize yo, piti kou l ye, n ap fè rezistans. Nan lareyalite, dapre Jean-Robert Placide, ki apiye sou Encrevé (1988), li fè nou konprann : modèl dekoupaj sa yo koresponn ak prensip aglitinasyon kreyòl ayisyen an ki parèt nan fenomèn resilabizasyon an; nan kontèks lyezon yo, konsòn lyezon yo (n ou z), yo pa janm rekile pou y al kole sou vwayèl agoch la (egzanp: *monn amitier ), yo toujou avanse pou y al kole sou vwayèl ki adwat la (egzanp: mon namitier ). Lè sèten Ayisyen refize sèten fòm òtograf (egzanp: ann Ayiti, dez etwal), èske se paske fòm sa yo pwovoke yon sansasyon malèz ki gen rapò ak fondamantal lang kreyòl la ? 7e konsiderasyon : “ Louverture écrivait presque toujours « geurre » au lieu de « guerre », ce qui suggère qu’il prononçait la lettre « g » avec le son /?/ (voire /d?/) plutôt que /g/. Ceci correspond de près à la prononciation de « guerre » (ladjè) et « aiguilles » (zédjui) en kreyòl ” (Paragraf 49). Sou fenomèn palatalizasyon fonèm “g” ki tounen “dj”, egzanp “ langèz ” vs “ landjèz “, ” gagè ” vs “ gadjè ”, otè a di : “ Il est tentant d’attribuer ces palatalisations à une influence auvergnate, mais les preuves manquent ”. Si otè a pa gen prèv, pou ki rezon li pa rekonèt evidans ki chita sou fè lòt espesyalis dokimante ? Nan yon kòlòk entènasyonal  sou lang  kreyòl ILA/FLA te òganize nan dat 17-19 oktòb 2018, Pwofesè Renauld Govain te fè yon prezantasyon kote li te montre enfliyans lang Afriken yo nan tip palatalizasyon sa yo [11] . Prezantasyon an annik konfime yon fenomèn ki kouran vodou a, yon espas kiltirèl kote vokabilè lang afriken yo prezan. Nou ka pran egzanp sou “ bagi ” ak “ badji “, “ oungenikon ” ak “ oundjenikon ” ki se de (2) egzanp kote son “g” a ka tounen “dj” nan bouch sèten lokitè kreyòl. Nou konstate nan pifò etid sou orijin lang kreyòl yo, si lang franse a pataje yon trè komen ak yon lang afriken, li difisil pou yon kategori lengwis admèt se lang “anba pay” la ki pase trè a bay lang kreyòl la. Se tankou lang kolon an gen priyorite sou kèlkeswa fenomèn y ap esplike nan lang kreyòl la. Fenomèn palatalizasyon an se yon bon egzanp. Se tip fenomèn lengwistik sa yo menm ki ta dwe montre enpòtans lang “anba pay” la nan fòmasyon lang kreyòl la. Enfliyans ki oryante ni sistèm fonolojik la, ni fòmataj konstriksyon panse nan lang kreyòl la. Se enfliyans sa yo ki pou pèmèt nou konprann pou ki rezon yon lokitè kreyòl pa chapante panse li menm jan ak yon lokitè franse. 8e konsiderasyon : Lang panyòl la te prezan sou zile a tout pandan Lafrans ap goumen pou li antre anndan tèritwa a. Sòti 1530 rive 1660, se posib pou popilasyon ki te sou zile a te gentan fè lòt eksperyans nan zafè lang. Se pou nou sonje, se pandan lagè revolisyon an yon seri lokalite nan Plato Santral pase anba kontwòl Lafrans. Nou ka wè sa nan non sèten lokalite sou fwontyè a. Yon lòt egzanp : “ mire n a mire yo ” nou jwenn nan yon chante vodou, se yon konstriksyon kreyòl regilye, ki fèt avèk yon vokabilè espayòl (mirar) ki pa gen okenn rapò ak franse.  Ayisyen k ap viv nan dyaspora a, y ap fè lòt esperyans nan vokabilè kreyòl la (konmpitè, dischaj), nou ta gendwa sipoze : firanmezi otorite Lafrans t ap pran kontwòl yon tyè nan tèritwa zile a, vokabilè lang franse a t apral monte sou vokabilè kreyòl (sous espayòl) nan koloni an. Ki moun ki ka prevwa desten vokabilè franse a nan lang kreyòl la ? 9e konsiderasyon : “ Louverture abandonne la conjugaison complexe du français pour utiliser presque systématiquement l’infinitif : « que le Gouvernement ordonné »” (paragraf 57). Men sa (Lefebvre, 1998:139), di sou kesyon an : “ Pa gen okenn fòm nan mòfoloji vèb franse yo ki jwenn wout pou yo travèse nan lang Ayisyen an ” [12] . Pi devan, li pral fè nou konprann: “ Kreyatè lang kreyòl la yo se natif ki te pale sèten lang ki sòti nan lang fanmi Kwa yo, lè y ap kreye lang kreyòl la, yo kenbe paramèt lang orijinal yo: lang sa yo pa gen derivasyon nan vèb. “(Lefebvre, 1998:164) [13] . Nan ka sa a, nou devan yon fenomèn entèferans rijid, ki montre nou konstriksyon franse Tousen bay la koresponn egzakteman ak sa li jwenn nan lang dominan li, ki se kreyòl. Lang se tankou bourik Sinigal, kou l midi, fòk li fè konnen li la . Si nou dakò avèk otè atik la, Tousen pa metrize gramè lang franse a, (fòm enfinitif, absans disktenksyon maskilen/feminen), se pou nou rekonèt kalite entèferans Tousen t ap fè yo, yo te kòrèk nan lang kreyòl la oswa nan lang “anba pay” la. Sa vle di, lang “anba pay” Lafrik yo patisipe fon nan tabli nouvo paramèt ki pou pèmèt lang kreyòl la pran fòm kò li. Men, sa ki pi enteresan an se dekoupay chenn pawòl yo, se òganizasyon mo ki fèt dapre yon lòt gramè, gramè lang kreyòl la, ki gen matris li nan lang “anba pay” Lafrik la yo. Sa vle di, kote otè atik la wè fot gramè franse, se pou nou wè rapò entim lang kreyòl la ak lang Lafrik yo. Pou nou menm, sa otè a rele senplifikasyon nan koze vèb ki pa gen konjigezon yo, se jis yon chwa ekonomik ki koresponn avèk absans derivasyon nou jwenn nan lang “anba pay” yo. Konklizyon : Ki lang Tousen te pale ? Pou nou te reponn kesyon sa a, nou te rete nan egzanp tèks Tousen ekri ak pwòp men l nou jwenn nan atik la. Nou al chache lòt zouti ki pou pèmèt nou jwenn tras lang dominan ki fè lokitè a ap fè fot nan dezyèm lang nan. Se sa ki fè nou vini ak teyori sou “ relativite lengwistik ” la, paske : 1) yon moun pa janm ka rive di tout sa ki pase nan tèt li ; 2) chak lang gen pwòp fason li pou li dekoupe reyalite a ; 3) lang yon moun pale limite nan posiblite pou yo dekri objè yo ak evènman yo. Sa mennen nou nan konsèp “ panse pou pale ” nou jwenn lakay Dan Slobin (1987, 2003) a. Nou konplete zouti analiz nou yo avèk kèk eleman nou jwenn nan teyori sou releksifikasyon  Lefevbre (1998) yo. Sa vle di, sa ki te enterese nou nan fot yo, se jwenn entèferans yo ki se tras lang kreyòl la oswa lang “anba pay” la kòm lang dominan nan sans (Pavlenko 1994), lang moun nan pi alèz la, lang entimite moun nan, lang moun nan reflechi a. Ki lang Tousen te pale ? Fot gramè Tousen yo di nou, se lang kreyòl la li te ka pale. Sa vle di, se nan lang kreyòl la li reflechi, se ladan l imaj mantal li yo monte, se ladan l li konstwi panse li. Sikonstans yo mete Tousen nan sitiyasyon pou li fòse pale franse. Menm si Tousen ta gen admirasyon pou lang franse a, fot li yo di nou, lè li te sou mank nan lang franse a, sèl posiblite li te genyen se eleman gramatikal tou pare li te jwenn nan lang kreyòl la. Men, sa ki enpòtan jounen jodi a se pou Ayisyen konprann lang yon pèp se pa jis yon ekip mo “franse” yo ka aliyen youn dèyè lòt nan nenpòt sans; lang yon pèp mache ak yon bann operasyon mantal ki kòmanse depi nan entansyon pale a, pase nan konstwi panse a, ranje l yon fason pou lide a sòti swa nan lang nan. Sa pa vle di, fòm pale yo fije etènèlman, si se te konsa pa t ap gen ni chanjman nan lang yo, ni fenomèn dekreyolizasyon. [1] Girard Philippe R, « Quelle langue parlait Toussaint Louverture ? Le mémoire du fort de Joux et les origines du kreyòl haïtien », Annales. Histoire, Sciences Sociales, 2013/1 (68e année), p. 109-132. DOI : 10.3917/anna.681.0109. URL : https://www.cairn.info/revue-annales-2013-1-page-109.htm) [2] Pompilus P. (1985). … [3] lang franse a gen enfliyans sou lang kreyòl la, men lang kreyòl la prèske pa gen enfliyas sou lang franse a. [4] “Les documents sous son nom se multiplièrent par la suite, mais presque tous furent rédigés par des secrétaires utilisant un français châtié et bureaucratique” (paragraf 25) [5] Entèferans  nan sans, lè lokitè a ap pale, li transfere eleman gramatikal, ki nan lang natif li,  nan dezyèm lang nan [6] Entèvansyon yon reskonsab ONG nan radyo Kiskeya (Pòtoprens) nan dat 29-jiyè-2015 ant 8:45-8:50am [7] “Hypothesis…, which claims each individual language determines the perception, experience, and action of its speakers …”, Bussmann H. (1996) Routledge Dictionary of Language and Linguistics [8] “The grammar of an individual language influences “what is most easily and automatically said” (Slobin, 1987:435) [9] “data structures stored and manipulated in the brain, which in principle could be either digital or analog”. Tradiksyon : amati done ki estoke nan sèvo a pou manipilasyon, an prensip yo kapab estoke sou fòm dijital osnon sou fòm analòg [10] (Anri Kristòf) Pwoklamasyon 1e janvye 1817, Tòm V, Thomas Madiou, Edition Henri Deschamps, 1988 [11] GOVAIN R. (2018) La palatalisation en créole haïtien : rôle des influences substratiques de langues du groupe gbé. Colloque international, Le créole haïtien dans les études créoles : bilan, avancées et perspectives [12] None of the verbal morphology found in French has made its way into Haitian.” [13] the creators of Haitian, who were native speakers of languages of the Kwa family, kept the parametric value of their original language in creating the creole: they did not have derivational verbal morphology, and they did not have verb raising to INFL due to lack of inflectional morphology”.  Bibliyografi : REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:36", "url": "https://kreyol.org/ki-lang-tousen-te-pale-ak-pierre-michel-chery/", "image_url": null}
{"text": "ALARIVE VIRIS  LA!     Ak Gary Daniel | REKA\n\nALARIVE VIRIS  LA! Ak Gary Daniel trip mwen ap bouyonnen yon pleyad retay gouyad eleman chimik nan ble pèdisyon ralemennenvini sou tèt pye vèt bwa van mawon bouskay traka goumen anvi viv nan vale loksijèn san kontwòl ponyen bras lakilbit sou rèl boukantay bouke bouske bout lè fre nan pik malè pandemik kè m ap bat nan plan men m lakonesans lonbraj viris pichon envizib k trennen lafwa boukante nanm nwasè laperèz nan kacho kowona san zuit konsyans sosyete chanpwèl pakoti boule bwat kare sekrè lekzistans mounite sou branka syanm blan dekilote degrennen dechèpiye lwa pengwen anba kouvèti koutpwent mawon mounite men sou tèt zo klere men nan machwè men debra lage dwèt ap tranble karyonnen anmwey lapriyè k pèdi gou zès sizonnay lay vag tripotay sale gran gagann an kalifouchon larezone yon nen san larim zòt benyen malere salezon gwo pwason plen zo nan tray ti kouran klwazon pikan kwannan vag lanmè boulvèse tè limite dlo sale k oun dous lave boul mikwòb anba solèy pike midi san van Wi! lafimen san twou nen pa deranje zye malen. Nèg Gonbolyen Garydan1@yahoo.com Manm Sosyete Koukouy Kanada Onz avril demil ven REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:40", "url": "https://kreyol.org/alarive-viris-la-ak-gary-daniel/", "image_url": null}
{"text": "Fòm pwezi Fantezi (Mwa avril se mwa pwezi Ozetazini ak Kanada) | REKA\n\nFòm pwezi Fantezi Ak Jean-Robert Placide epi Michel-Ange Hyppolite Fantezi, se non Jan Mapou bay yon fòm pwezi Sosyete Koukouy Miyami devlope nan ane 1980 – 1990 yo. Daprè Mapou, yon powèt-dramatij, « Fantezi se yon fòm ki ap kadanse sou mo byen marinen ak mo ki ap sonnen chak fwa fraz pwetik la tonbe fè loupin ». Nan oralti kreyòl, tout egzanp Fantezi nou jwenn yo, se jwèt avèk son, sètadi asonans, eko sonò, monorim, epi yo devlope yon tematik avèk yon nivo langay lejè, yon tematik fantezis. Fantezis sa vle di tèm ekriven an ekri pou bon plezi li epi pou li pran plezi ak pwezi. Se menm jan an tou, nan literati kreyòl la, Fantezi sipoze se jwèt ak son osnon amizman ak yonn nan eleman ki konpoze langay la, pandan sanba a ap pale yon sijè pafwa avèk kapris, san suiv okenn modèl klasik etabli. Pwezi Mapou a ak jwèt fonetik yo, avèk omeyotelet (homéotéleute) oubyen avèk epifò (épiphore) avèk asonans iossonance], ak monorim (monorime), oubyen ak totogram (tautogramme) yo ki mete tèks la kanpe, se yon egzanp ki kapab pèmèt nou wè plizyè teknik estetik repetisyon ki kab sèvi pou fè fantezi. Ni nan literati kreyòl, ni nan literati franse, fòm estilistik sa yo, ki balanse selon fantezi powèt la, konn bay tèks sanba yo yon plezi fantezis, yon figi fantezis. Se nan sans sa a, Michel-Ange Hyppolite (2000), nan Istwa pwezi kreyòl, p. 240, te ekri « Youn fantezi se yon teknik pou dekore pwezi. Youn fantezi se siwo sou gato pwezi ». Anplis, Michel-Ange Hyppolite fè nou remake tou, teknik fantezi mache ak amati pwezi a. Tèks ki pote non fantezi yo pa sèlman tèks pwezi ki kout. Yonn nan pwezi fantezi travay Sosyete Koukouy pwodui, se yon tèks Jan Mapou ekri ki parèt nan prefas Pè sèt (Josaphat Large, 1994). Nou jwenn yon vèsyon tèks la ki plkonplè , pami 3 lòt fantezi Mapou ekri, ki parèt nan antoloji Mozayik (Woje E. Saven ak Drèksèl G. Woudsonn, 2007, nan p. 30). Anba youn lalin kristalin Sou tèt youn kolin Sou wout Iasalin … Fransin ak jozefin Ap/è dodin Sou sak farin youn machin.  Katrin kouzin Karin Pitit-pitit Kawolin Ap koute Edwin K’ap jwe youn mandalin (Jan Mapou) Nan tèks Mapou sa a, nou obsève sekans silab (in) nan parèt plizyè fwa nan fen fraz yo. Se yon fòm estilistik yo rele an fransè homéotéleute nou pwopoze pou rele omeyotelèt an kreyòl. Fòm estilistik sa a, yon sèl rim (in) nan, li sanble anpil ak asonans, epi yo rele li tou monorirn oubyen laisse monorime. Nou ap siyale, powèm fantezi a pa respekte koze kantite pye osnon silab, ni koze kalite rim yo, tankou nou ka jwenn li nan yon powèm ki ap imite osnon ki respekte règleman pwezi klasik franse. Sa nou remake ankò, pwetik tèks la òganize pousekans silab (in) nan kontinye repete, « fè Ioupin » anndan tout kò tèks la, tankou – nan yon jwèt eko son (écho sonore) rale mennen vini, (de fwa, yon fwa) antre soti, oubyen tou tankou yon espès rim anndan kou deyò. Ou va di se yon espektak-kote pwezi fantezi a ap pran plezi li. Egzèsis literè Mapou a sanble li gen fondas li nan oraliti a, kote nou ka jwenn plizyè tèks fantezi. Paregzanp, chante jwèt timoun, pwezi jwèt ak non moun. Yon premye tèks se ta Madan Timote ki konpoze avèk repetisyon silab (te) oubyen ak son ( e) nan final mo yo. « Madan Timote, gwo tete, ale nan sinema varyete, li achte yon tas te, li tonbe grennen pete san rete >>. Yon lòt ankò se ta Serafen ki fèt avèk repetisyon silab (fen) oubyen presizeman avèk son (en). « Serafen pye fen ap fè tenten, devan sakristen, pou vye moso pen ». Yon dènye egzanp, se ta Anatòl, avèk sonans (òl) la. « Anatòl monte sou yon tòl, pou l’al keyi kowosòl. Yon gèp panyòl bobo l’ sou dyòl ». Tèks sa a se yon lèz nan yon atik ki rele Fòm Pwezi Kreyòl. Moun ki ekri li se Jean-Robert Placide epi Michel-Ange Hyppolite (Kaptenn Koukouwouj). Yo te pibliye li nan Pawòl Kreyòl: Revi Literè Sosyete Koukouy, (2013) Volim, 3. Nou respekte òtograf orijinèl tèks powèm yo. REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:43", "url": "https://kreyol.org/fom-pwezi-fantezi/", "image_url": null}
{"text": "SOSYETE KOUKOUY AN AKSYON: PAWÒL KRITIK | REKA\n\nAk Marvens Jeanty Pòt antre Tout esperyans moun ap fè chita sou siy. Nou ka menm di siy lan plase nan sant sa nou ta ka rele esans langay moun nan. La a, nou ap pale de siy lengwistik (ansanm  mo nan yon lang)  ak siy ki pa siy  lengwistik (imaj, pano siyalizazyon…). Si nou ta rive konsidere yon imaj kòm siy ( yon bagay ki evidan, paske yon imaj se yon siy ikonik), kisa li ka pote nan langaj  la ? Ann raple, yon imaj se yon reprezantasyon vizyèl oubyen mantal sou yon bagay. Bagay sa a ka yon objè, yon moun, yon bèt, yon konsèp, elt). Imaj la tou ka natirèl (lonbray ak reflè) ousinon atifisyèl (penti, fotografi, eskilpti). Men,   kit imaj la ta vizyèl, kit li pa vizyèl, kit  nou ka touche l oubyen ankò kit  li se senpman yon konsèp, li ka gen rapò sou resanblans ak modèl li a, e li ka menm rive fè kò ak li gras ak yon rapò senbolik. Pou semyotik la se syans ki etidye siy an jeneral, kit se siy lengwistik, kit se pa lengwistik. Kit se ki devlope yon sektè semyotik vizyèl, yo wè imaj la tankou  pwodwi yon langaj espesifik akouche. Yonn nan definisyon pi ansyen nou jwenn sou imaj, se sa Platon te bay la : « Mwen rele imaj, dabò tout lonbraj epi tout reflè nou ka wè nan dlo,  sou nenpòt kò ki opak, oubyen poli, ak tout lòt reprezantasyon ki nan menm fason an ». Pou sa ki gen pou wè ak tip imaj , nou jwenn de (2) : imaj fiks ( fotografi, bann desine, afich, pano piblisite… Imaj anime (fim, emisyon,repòtaj). Ann di,  li te  enpòtan anpil pou n te fè yon ti rale sou konsèp imaj la, men kòm objetik travay la se pa fè istorik « imaj » , ann kontante nou poze kesyon sila a : Si nou ka wè konsèp imaj la tankou yon reprezantasyon oubyen repwodiksyon yon objè ki reyèl,kisa nou ka di pou logo AKA a ? Èske logo a jistifye  imaj la se reprezantasyon yon fòm lengwistik ? Deskripsyon fizik logo a Ann raple, AKA se enstans nan peyi Ayiti, ki la pou li mete lòd nan fason moun ap ekri lang lan, epi li kore dwa lengwistik pèp ayisyen an. Konstitisyon 1987, nan atik 213 la, rekonèt egzistans li. Pandan anpil tan, ekriti lang kreyòl ayisyen an pa te gen okenn règleman ekri , menm lè  nan ane 1940 yo, ansyen prezidan ayisyen an, Eli Lesko, te fè yon tantativ pou li  estandadize lang lan. Sepandan, Li lang lan te vin gen  premye òtograf ofisyèl li nan fen ane 1970 (dekrè lwa 1979), e pa te gen anpil twò gwo travay ki te fèt apre sa pou chita lang kreyòl ekri a yon fason dyanm nan sosyete a. Jan nou ka wè l nan premye paj la, imaj logo AKA se yon figi jewomwtrik ki gen yon fòm won. Li bay resanblans de (2) sèk yonn anndan lòt. Nan yonn ladan yo, nou jwenn akwonim  AKA ak definisyon li , nan lòt la, nou jwenn yon estati Nèg Mawon. Fontyè chak sèk sa  yo desine an wouj. Ant premye sèk la ak dezyèm sèk la, gen yon espas ki koulè ble. kolore an ble. Se nan esapas sa a, nou li: Akademi Kreyòl Ayisyen -AKA- Nan sant dezyèm sèk la, ki gen yon fon koulè gri pal epi gri fonse, nou obsève yon estati Nèg Mawon an ki gen koulè nwa ak plim yon gwo  zwazo ki gen koulè ble e wouj nan men li. Nan bout anba plim zwazo a genyen bèk yon pwent plim pou moun ekri.  Se pòsyon kat jewografik  zile a, ki koresponn ak Ayiti a ki sèvi tablo pou  pote imaj Nèg Mawon an. Mesaj logo a charye Lè otè a te di: Yon imaj  vo plis pase mil (1000) mo, se pa jwe li t ap jwe, paske nou pa janm sispann viv sa nan reyalite lavi a. Konsa, nou ka di, imaj logo a pote  yon mesaj lengwistik, epi pi bon kòd ki ap ka ede nou konprann mesaj sila a se kreyòl ayisyen. Kidonk, pou nou dekouvri epi antre nan nannan mesaj logo a charye,  nou dwe gen konesans  sou lang kreyòl la, istwa li  ak  batay ki fèt pou li rete vivan sou tè Ayiti. Se vre , lè nou gade logo a nou wè AKA ak tout akwonim li ekri ladan, men sa pa sifi kòm mesaj lengwistik. Tout lòt eleman ki pa siy lengwistik yo vle di anpil bagay. Sou plan sosyopolitik ousinon sosyo-istorik, imaj nèg mawon an tradwi anpil reyalite. Li reprezante istwa yon esklav, pandan li t ap kite abitasyon kolon an , ki  te met jenou l atè, panche kò li an aryè pou li soufle lanbi l, ki se enstriman yo te konn itilize pou yo fè tout esklav reyini ousinon pou avèti yo lè gen danje. Kidonk , nan logo a, li ka sèvi pou li reyini tout ayisyen pou fè yo konprann nou gen yon lang, ki makonnen zantray nou , e nou dwe byen konnen l pou nou kontinye batay. Plim zwazo a, ki nan men l lan, gen koulè ble e wouj, koulè drapo n. Li ka vle di, pale lang lan pa sifi, konn ekri l byen se ap yon avantaj anplis. Kidonk, apre n fin reyini pou n pran konsyans lang lan se pa n , se nou k pou ba l valè, bat pou n ekri l byen epi pwodwi ladan l, konsa na va ede lòt nasyon dekouvri bèlte l ak richès  li epi bay anvi aprann li, menm jan sa fèt pou anpil lòt lang. Plim  zwazo a ka vle di tou, nou gen dwa pou n jwenn lenstriksyon, paske esklav yo pa te gen chans sa a. Sitou  konnye la a Ayisyen an gen dwa pou l edike tèt li , e gen ase materyèl pou l ekri pwòp literati l, mete deyò tout emosyon l ak tout sa l panse. Ann presize tou, imaj nèg mawon an raple n pandan anpil tan, nou te nan chenn , menm jan kreyòl la te majinalize. Nan logo a, AKA vle siyale n, menm anvan refòm Bèna a,  nou mennen  gwo konba pou nou mete kreyòl la kote li ye jounen jodi a, e pou konba sa a kontinye, fòk nou tout pote kole. Politik lengwistik la ap pi byen fèt, si gen plis bra. Kat jewografik Ayiti ki plase dèyè nèg mawon an pa inosan nonplis tou , li ka la pou l raple kominote entènasyonal la Ayiti se premye pèp nwa ki libere, e se limenm menm ki vle mennen lang li pi lwen jounen jodi a . Kat la se reprezantasyon n kòm pèp ki granmoun lakay li!  Lè n gad logo a byen, nou wè je nèg mawon an tonbe anba sis (6) lèt ki reprezante mo kreyòl la, sa ta vle di, kreyòl la se lang teritwa Ayiti a. Epi sa ta vle di tou , si toutbon  nou vle peyi n devlope, nou dwe toujou reglemante, elabore, devlope, anrichi lang kreyòl la. Nou dwe toujou gen lang nou avè n. Dayè se li ki yonn  pi gwo zam nou. Sou plan kiltirèl, logo AKA a di n kichòy tou. Se tankou, li vle raple n : Dezòmè, nou gen yon akademi ki pou reglemante  lang lan ,e nou gen dat ofisyèl pou nou fè kèk seromoni rekonesans (4 desanm 2014 pou dat kreyasyon AKA a, tout mwa aktòb la pou fèt lang  kreyòl, epi 21 fevriye pou fèt lang manman… ). Pou sa, nou ka òganize kèk manifestasyon ki lyannen dwa lengwistik nou  ak kilti n, kote se divès eleman ki nan rityèl ayisyen, ansanm ak revandikasyon sosyo lengwistik yo k ap nan nannan aktivite yo. Sou plan enstitisyonèl tou, logo AKA di n kichòy. Li raple n AKA se yon enstitisyon, kidonk gen yon ansanm lwa ki reji fonksyònman l. Ann tou presize, se 2 jiyè 2013 de (2) chanm pouvwa a te vote lwa ki rekonèt kreyasyon kokennchenn  enstitisyon sa a. E,  kote k gen lwa , gen sanksyon, la a nou tonbe drèt nan sa semiyotisyen  Charles S. Pierce rele « légisigne » lan, ki se yonn nan twa monn li yo. Nou p ap di plis pou kounye a. Pawòl pou nou fini Nan travay sila a, nou tante mennen  yon analiz semyotik sou logo AKA. Yon analiz ki te mete n nan obligasyon  dekri aspè fizik logo a epi pale sou mesaj lengwistik li charye pandan n ap sèvi ak siy non lengwistik yo . Sa ki te vin pouse n  fè yon apwòch sou plan sosyo-istorik, kiltirèl epi enstitisyonèl. Nou konnen travay rechèch pa  janm gen limit. Se pou sa, n ap di travay sila a, malgre tout limit li ka sèvi lòt moun ki entèrese pou di plis kichòy sou sijè a. Marvens Jeanty, Ayiti Etidyan Fakilte Lengwistik Aplike (FLA) https://kreyoliti.wordpress.com/ REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:46", "url": "https://kreyol.org/sosyete-koukouy-an-aksyon-pawol-kritik/", "image_url": null}
{"text": "SOSYETE KOUKOUY AN AKSYON: BÒN FÈT SOSYETE KOUKOUY (Dènye Pati) | REKA\n\nSosyete Koukouy Kanada kreye nan ane 1984. Rezon ki fè ekip moun nou te ye nan epòk la te chwazi non Sosyete Koukouy la pou nou nouvo gwoup kiltirèl epi literè sa a, se a akoz prezans Manno Ejèn ki te deja manm Sosyete Koukouy depi Ayiti. Nan moman sa a , defen powèt Julio Jean-Pierre te fè nou pwopozisyon an paske, pou limenm, te dwe genyen yon kontinyite ant sa ki te konn fèt Ayiti ak sa nou ap vle nan Monreyal. Depi 1984 la jouk jounen jodi a, prezans mwen anndan òganizasyon an pa moli. Okontrè, li vin yon fason  pou mwen rapousuiv yon rèv literè mwen an avèk yon vizyon espesifik. Se yon egalitè, nou jwenn nan prensip: Tout moun se moun pa gen moun pase moun. Pandan nou ap pale sou 54 rekòt kafe Sosyete Koukouy la, nou dwe di, nan Sosyete Koukouy Kanada, prensipal travay nou se reflechi sou fason pou nou renouvle pwezi kreyòl la nan fouye  divès branch  oralti a ak lide pou nou aplike yo nan travay ekri nou yo. Nan sans sa a, nou ap sèvi ak lide manm fondatè yo, (Doktè Ernst Mirville (Pyè Banbou) Henri Claude Daniel (Jan Tanbou) epi Jan Mapou,  ki te pale de Néo-Indigéniste , pou nou ale ti gout pi lwen; entansyon an se renouvle panse Endijenis lan apati pwopozisyon Manno Ejèn, epi Jean-Robert Placide, ki pwopoze konsèp Kreyolizay la. Se konbinezon mo kreyòl la avèk mo lizay la pou nou genyen yon mo valiz: Kreyolizay . Kidonk, se tankou defen pwofesè Maximilien Laroche te gen abitid di li: se sèvi ak tout sa nou genyen sou teren natifnatal la pou nou renouvle literati, ki ekri nan lang kreyòl la. Konsa, kèlkeswa moun nan peyi a, ki ap tande oubyen li èv literè ki ekri an kreyòl yo, li va santi se limenm tou, ki an aksyon nan yon lòt nivo nan lavi li. Li va wè se pwòp tèt li, li ap gade nan yon glas ak defo li, kalite li, bonte li, prejije li, elatriye. Se kalite travay sa a nou jwenn nan zèv Moris Siksto, Charlot Lucien, Jeann-Claude Martineau (Koralen). Epitou, pi pre nou, jounen jodi a nan liv  Kont Pascale Millien-Faustin an: Tim Tim: Jaden Kreyasyon, Koleksyon Koukouy (2019). Michel-Ange Hyppolite (Kaptenn Koukouwouj) M.Ed. Vis Prezidan Biwo Santral Sosyete Koukouy Manm Akademi Kreyòl Ayisyen  18 Desanm 1965, 18 Desanm 2019 sa fè 54 an depi Òganizasyon Mouvman Kreyòl/ Sosyete Koukouy ap defann lanng kreyòl ayisyen an epi pwomouvwa kilti lakay. Toudabò, n ap voye yon gwo koutchapo pou fondatè mouvman kiltirèl e atistik sa a, mouvman ki pi ansyen an Ayiti, se: Dr Ernst Mirville alyas (Pyè Banbou), Jean-Marie Denis alyas (Jan Mapou) epi Henri Claude Daniel alyas (Jan Tanbou). Si gen lidè fòk gen moun k ap suiv. Nan sans sa a, nou vle selebre ansyen manm Sosyete Koukouy ki pa vivan ankò, yo trepase ; n ap site : Henri Claude Daniel, Emile Célestin Mégie (Togiram), Yolande Thomas, Mikette Wainwright, Josaphat Robert Large, Arose Ady, Joceline Charles, Limoné Joseph… Sosyete Koukouy Miyami ap feraye depi 1985. Nou gen emisyon Antèn Koukouy chak dimanch 8 è pou 9 è sou Radyo Mega 1700 AM. Nou gen emisyon Radyo Lekòl sou WLRN 91.3 FM chak vandredi swa 9 è pou 9:30 ak Jan Mapou. Nou gen Little Haiti Book Fair, nou òganize chak ane nan mwa me, kote NOU toujou envete manm Akademi Kreyòl Ayisyen an avèk lòt save ayisyen vin pataje konesans yo avèk nou nan diaspora a. Anmenm tan an tou, nou  patisipe chak ane  nan Miami Book Fair; kote gen manm Koukouy ki patisipe nan diferan panèl. Nou pibliye plizyè liv an kreyòl. Nou ekri chak semenn nan Haïti en Marche nan yon ribrik ki rele Ti Gout Pa Ti Gout, Sosyete Koukouy An Aksyon . Nou fonde premye Revi Literè kreyòl ayisyen sou non: Pawòl Kreyòl: Revi Literè Sosyete Koukouy . Depi nan ane 1968, nou te nonsèlman derape ak premye rekèy kolektif nan lang kreyòl la, nou derape tou premye konkou literè nan lang kreyòl la.  Zèv powèt ki te leve mayòl nan konkou a, te pibliye nan yon plakèt, ki te rele Choublak ak Kamelya (1968). Konkou sa a te òganize nan okazyon fèt manman. Jounen jodi a, nou tabli plizyè Pri literè, toujou pou avansman lang kreyòl la. Nou genyen Pri Woman Kreyòl Jan Tanbou (Henri Claude Daniel), Pri nan domèn lengwistik, ki pote non Dr Ernst Mirville ( Pyè Banbou), Pri Kominikasyon ki pote non Yolande Thomas, Pri nan domèn pwezi, ki pote non Émile Célestin Mégie (Togiram), Pri pou teyat, ki pote nan Jan Mapou. Tout sa, se pou nou kontinye klere nan fènwa kòm Poto Mitan Kilti  lakay. Kiki Wainwright, Bakaloreya nan travay sosyal Prezidan Sosyete Koukouy Miyami  Jodi a se yon onè pou mwen pou m di Sosyete Koukouy bòn fèt. Senkannkatran se pa senkannkat jou, se yon tout yon vi ki make ak anpil istwa kè kontan men ak anpil touman tou nan travay li pou li  rive fè lang nou an, lang kreyòl la, pran jarèt nan sosyete nou an, pou li kapab kore kilti nou an djanm. Konsa, se yon gran privilèj pou mwen nan moman sa a pou m rekonèt travay Sosyete Koukouy ap fè tribò babò, sitou isit Ozetazini, kote mwen te gen chans fè konesans ak plizyè manb òganizasyon an nan ane 1990 yo. Se te yon jou kou jodi a, nan mwa dawou 1991, pou mwen komemore Seremoni Bwa Kayiman, Janjan Dezire ak Kiki Wrainwright, de manb Sosyete Koukouy, te vin patisipe nan aktivite SEDRA (Sant Edikasyon, Dokimantasyon ak Rechèch sou Ayiti te met sou pye. Atravè pwezi, mizik angaje, ak bat bouch yo sou kesyon an, m te gen chans tande pozisyon epi  konprann enpòtans òganizasyon sa a, ki te soude ak kilti lakay. Pi devan, se te nan lakou Miyami, nan Libreri Mapou, m t ap pral fè konesans ak Jan Mapou ak Kaptenn Koukouwouj, epi tandòt lòt kanmarad, lè nou te deside mete kanpe REKA (Rezo Kreyòl Ayisyen). Se nan Libreri Mapou, je m te vin louvri sou richès òganizasyon an, kote tout manb ki te prezan yo te resevwa nou tankou pitit kay.  E, depi nan ane 2000 yo, m vin pi konvenk nan travay Sosyete Koukouy ap fè a, akoz Pawòl Kreyòl :Revi Literè Sosyete Koukouy , ki pèmèt mwen fè lakonesans ak istwa mouvman kreyòl ayisyen, kreyasyon kreyòl ayisyen, ak lòt kozman toujou, ki fè m konprann plas mwen, antan konbatan pou pwomosyon lang nan dwe nan mouvman sa a. Kidonk, jodi a m fyè pou m di nou menm nan Boston, n ap goumen tou pou Koukouy pran jarèt nan kominote pa nou e konsa Koukouy a kontinye fè chimen li pou li mache klere je pitit lakay, e fè yo konprann ak aksepte,  pa dwe gen wout pa bwa, lang kreyòl la se pa nou, se lang nou, se fòs nou, se idantite nou. Se nan sans sa a, m ap di Sosyete Koukouy ak tout Koukouy alawannbadè, bòn fèt ! Annou kenbe djanm pou vansman lang nou an pou yon sosyete ki pi jis. Lunine Pierre-Jérôme, Ed.D. Manm Sosyete Koukouy Boston REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:50", "url": "https://kreyol.org/sosyete-koukouy-an-aksyon-bon-fet-sosyete-koukouy-denye-pati/", "image_url": null}
{"text": "SOSYETE KOUKOUY AN AKSYON: BÒN FÈT SOSYETE KOUKOUY (3) | REKA\n\nBòn Fèt Sosyete Koukouy (3) Ak Pascale Millien-Faustin epi Jude Jean-François Nan Sosyete Koukouy Konektikèt, nou ap pwofite nan bèl okazyon sa a, pou nou ankouraje otè ak lengwis ak tout travayè pwomosyon lang kreyòl la, pou yo patisipe nan pri Sosyete Koukouy yo ki ap savaloure travay konpatriyòt Ayisyen ki kenbe lespri nou, nanm nou, sou pwomosyon lang ak kilti lakay tennfas depi  jenerasyon jounen jodi a pou travèse al jwen lèzòt yo ki nan wout ap vini. Pascale Millien-Faustin, Bakaloreya nan syans imèn Responsab Sosyete Koukouy Konektikèt Manm Konsèy Konsiltatif Akademi Kreyòl Ayisyen  Bòn Fèt Sosyete Koukouy Ak Jude Jean-François Tou dabò mwen ap bese byen ba pou mwen salye grandèt ki te pran inisyativ pou yo mete òganizasyon Sosyete Koukouy kanpe. Se sa ki fè mwen ka jwenn tras yo pou mwen rapousib travay yo kòmanse depi 54 lane nan fè pwomosyon kilti epilang kreyòl nou an. Sou wout mwen, mwen rankontre ak Kaptenn Koukouwouj epi nou toujou konn ap pale sou enpòtans lang kreyòl la. Pandan nou ap rekonèt travay wodpòte ki fèt sou teren  literati a, mwen pèsonèlman, mwen panse li enpòtan tou pou nou (Ayisyen)pwodwi nan tout domèn lakonesans nan lang kreyòl. Nou gen chèchè nan tout domèn: literati, lasyans, nan divès branch konesans sou plan sosyal yo, elatriye. Konsa, tout refleksyon syantis chèche nou yo  ap fè ka pibliye  an kreyòl. Respè Ayibobo pou tout sila yo ki janbe lòt bò lantouraj lavi a, kwa senbo pou nanm yo. Tout koukouy alwonbadè nan tout branch yo ann kontinye travay la pou sila yo ki nan wout ka jwenn pi plis zouti pou yo devlope rèv libète zansèt yo te tanmen an nan tout nivo lapanse. Jude Jean-Francois (Palmis) Bakaloreya nan Travayè Sosyal Manm Sosyete Koukouy Kanada REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:53", "url": "https://kreyol.org/sosyete-koukouy-an-aksyon-bon-fet-sosyete-koukouy-3/", "image_url": null}
{"text": "SOSYETE KOUKOUY AN AKSYON: BÒN FÈT SOSYETE KOUKOUY (2èm Pati) | REKA\n\n18 desanm 1965 – 18 desanm 2019, sa fè 54 lane. Semenn sa a, divès manm nan divès branch Sosyete Koukouy yo  rasanble vwa yo pou yo voye yon boukèt bòn fèt pou Òganizasyon Mouvman Kreyòl / Sosyete Koukouy ki genyen 54 lane depi li kanpe pou li klere nan fènwa . Ak Yvon Lamour 18 desanm 1965 – 18 desanm 2019 egal, 54 rekòt-kafe.  Se yon 54 rekòt-kafe,  Sosyete Koukouy (SK) dwe pote avèk anpil fyète.  Premyèman, se kèk grenn òganizasyon  nan milye pa nou an ki genyen tout laj ak jèvrin sa a sou tèt yo, ki rete optimis epi ki ap fè travay vansman lang ak kilti nou san pran souf. Dezyèmman, depi  nan derapman li, bivize  ak objektif  SK  klè klè klè, nonsèlman  devan Ayisyen parèy yo, premye pyonye yo te kontre babpoubab, men tou devan etranje ak lòt grenn endividi ak enstitisyon  ki konn pran tan pou yo vin  rekonsilye ak istwa, lang epi kilti   Ayiti. Twazyèmman,  SK rive plante epi simaye lanmou ak valorizasyon lang lan nan kè ak sèvo Ayisyen epi etranje tribòbabò,  atravè  travay biwo santral li nan Miyami, ak branch li yo nan Nouyòk,  Monreyal, Otawa,  Boston, Kiba epi Ayiti. Kontak mwen ak SK te kòmanse fèt endirèkteman, lè m te konn ale Nouyòk nan fen ane 1970 yo prèske chak semen, pou m al patisipe nan aktivite, kote ekip jounal Sèl  ak bonkou pwogresis nan Brouklin Nouyòk  te konn  bay powèt, tankou  Mapou, li powèm yo epi valorize kilti ayisyen. Sou menm woulib la, mwen te tande Kiki Wainwright ak detwa lòt atis nan chante louvrije.  Konferans Doktè  Iv Dejan, fòmasyon m nan Enstiti Kreyòl Indiana, liv Moriso Lewa,  fwotman ak Jean-Claude Martineau ( Koralen), atik nan Jounal Sèl te fin kanzo m nèt nan aprann li, ekri, epi fè diskou maryaj an kreyòl. Rankont mwen ak  Michel-Ange Hyppolite (Kaptenn Koukouwouj),  atravè powèm avèk atik msye te konn ekri nan plizyè jounal, espesyalman  yon ti jounal an kreyòl  2  frè  Généus yo (Philippe ak Jean Victor) (2 gwo  konbatan )  te konn distribye nan Boston. Mwen vle di: Jounal Koukouwouj Pou Sove Ayiti. Se sa ki pral inisye epi soude kontak mwen ak SK nètalkole jouk jounen jodi a. Rankont, travay ak rapò  mwen ak Kaptenn nan pral metba menm  rankont, travay ak rapò mwen avèk Manno Ejèn epi Jean Robert Placide kòm Koukouy konsekan. Nan Boston, mwen konn mennen manm SK plizyè fwa vin fè seminè ansanm pou vansman lang lan. Se nan moman sa yo dayè, Michel-Ange Hyppolite (Kaptenn Koukouwouj) te derape premye refleksyon li yo, ki pral debouche, kèk ane pita, sou Istwa Pwezi Kreyòl Ayiti, Koleksyon Koukouy (2000). Se premye Esè ki ekri sou pwezi kreyòl Ayiti a an kreyòl. Rive  jodi a, si nan SK branch  Boston an, nou mennen  kouzen Raymond Justin ak Pwofesè Lunine Pierre-Jerôme, Ed. D., ki toude, gentan pibliye liv yo an kreyòl deja,  se menm batay pou vansman lang ak kilti nou an k ap vale teren. Yvon Lamour, B.A. M.Ed, M.S.W. Responsab Sosyete Koukouy Boston Manm Konsèy Konsiltatif Akademi Kreyòl Ayisyen REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:25:56", "url": "https://kreyol.org/sosyete-koukouy-an-aksyon-bon-fet-sosyete-koukouy-2em-pati/", "image_url": null}
{"text": "BÒN FÈT SOSYETE KOUKOUY – 18 desanm (premye tranch) | REKA\n\nMouvman Kreyòl Ayisyen / Sosyete Koukouy 18 desanm 1965 – 18 desanm 2019 Se te 18 desanm 1965 Yon ekip militan te pran angajman pou yo defann lang ak kilti peyi yo. Se dat sa a tou, 18 desanm 1965, Yo te derape ak emisyon Solèy nan radyo Karayib.  Direktè estasyon sila a, mesye Brown te resevwa yo de bra louvri. Nan epòk sa a, se sèl Théophile Salnave (ZO) ki te konn pran chans fè reklam nan radyo an kreyòl. Jodi a n ap salwe ak onè-respè Dr Ernst Mirville (Pyè Banbou), Dr Fritz Guillaume (Griyo), defen Henri Claude Daniel (Jan Tanbou), Defen Pierre Legba, defen Togiram (Émile Célestin Mégie), defen Zoklimo,  Jan Mapou, Idalina, Maryse Hyppolite, Manno Ejèn (Papiyon Nwa, Ti Nèg ak tandòt ankò, ki te mete vi yo andanje nan defans Lang ak kilti peyi nou. Nou ap pwofite nan bèl okazyon sa a pou nou ankouraje otè ak lenguis epi  travayè nan tout domèn lakonesans ki ap fè pwomosyon lang kreyòl la. Nou ap pwofite envite patisipe nan divès  Pri sosyete Koukouy ap ofri yo li savaloure travay konpatriyòt Ayisyen ki kenbe lespri ou, nanm, konekte ak peyi nou, Ayiti Tonma. Pri sa yo, se Pri pou teyat ki pote non Jan Mapou, Pri pou lengwistik, ki pote non Dr. Ernst Mirville ( Pyè Banbou), Pri pwezi, ki pote non Togiram (Émile Célestin Mégie), Pri Kominikasyon, Ki pote non Yolande Thomas. Nou rete kwè se  nan ankouraje divès moun, nan divès branch lakonesans, nou va pèmèt lang ak kilti lakay rete tennfas jenerasyon apre jenerasyon, pou tout tan gen tan. Jodi a fè Òganizasyon Mouvman Kreyòl /Sosyete Koukouy 55 rekòt kafe. Nou  ap pwofite lanse pidetwal plezi pou yo tout kouzin ak kouzen ki ap viv sou tè Ayiti yo,tankou sila yo ki nan dyaspora a nou ap di yo kenbe pa lage. Nou dwe kontinye  ki kontinye pote flanbo ki makònen nou ak rasin nou epi pou nou toujou kontinye di ak tèt nou byen wo: Nou se Ayisyen natifnatal, kòdlonbrit nou konekte ak Lafrik ginen. Se kreyòl nou ye Yo damou Lang kreyòl la. Bòn fèt pou tout manm Sosyete Koukouy alawonnbadè! Biwo Santral Wikenn 29 desanm 2019 REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:26:00", "url": "https://kreyol.org/bon-fet-sosyete-koukouy-18-desanm-premye-tranch/", "image_url": null}
{"text": "BÒN FÈT SOSYETE KOUKOUY – 18 desanm | REKA\n\nNan yon seri kat (4) piblikasyon, REKA ap rann Sosyete Koukouy lareverans pou andirans li. Tèks sa yo te parèt deja nan paj Ti Gout Pa Ti Gout, jounal Haiti En Marche nan kòmansman ane 2020 an. Entwodiksyon: Sosyete Koukouy Ayiti, Sosyete Koukouy Nouyòk, se konsekans dirèk aktivite mouvman kreyòl an Ayiti nan ane 60 yo. Pote mitan yo se te Jan Tanbou, Pyè Banbou, Pyè Griyo ak Jan Mapou. Mouvman Kreyòl ayisyen-an fonde Pòtoprens, 18 desanm 1965. De twa mwa pi ta, ti bout chanmkay Idalina-a Ri Kapwa, te twò piti pou kenbe gason. Pyè Legba, Idalina, Danyèl, Togiram, Sousou Rozo, Zoklimo, Saka, Ayida, Ti ginen, Ti je takan, Pako, Ti nèg, Papiyon Nwa, Klèmezin, Adelina, Annjelina, Mariz Ipolit, Lokobasiye, May, Ti Mak, Jòj Ektò, Manbosiya, Defile, Pelikan Fidèl, Lina, etsetera era… Tout kouzen-kouzin sa-a yo te manm aktif Mouvman Kreyòl ki te gen emisyon Radyo Karayib chak dimanch maten. JAN MAPOU Rosedale, Queens, N.Y. Biwo Santral Sosyete Koukouy 5919-21 NE 2èm Ave Miami, Fl 33137 Tel: 305-757-9922 Fax: 305-359-3246 Imèl: info@sosyetekoukouy.org REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:26:03", "url": "https://kreyol.org/bon-fet-sosyete-koukouy-18-desanm/", "image_url": null}
{"text": "Jounen Entènasyonal Lang Matènèl, 21 fevriye 2020 | REKA\n\nMesay Akademi  Kreyòl  Ayisyen nan okazyon selebrasyon Jounen Entènasyonal Lang Matènèl , 21 fevriye 2020 Nan  ane 1999 UNESCO pwoklame 21 fevriye Jounen Entènasyonal lang manman. Men se depi nan mwa fevriye 2000, chak ane, toupatou sou latè, nasyon yo selebre Jounen Entènasyonal lang manman yo pou fè pwomosyon divèsite lengwistik ak kiltirèl epi travay pou aksepte tout lang ki pale nan sosyete yo. Ayiti, kòm manm fondatè Nasyonzini, selebre dat sila tou, nan fason pa li. Mete sou dispozisyon UNESCO pran pou fè respekte lang chak pèp sou latè, Konstitisyon peyi Ayiti bay lang manman nou an yon plas espesyal. Dispozisyon UNESCO yo vin ranfòse pwovizyon Konstitisyon peyi Ayiti te pote depi ane 1987. Nan kad selebrasyon Jounen Entènasyonal Lang Matènèl 21 fevriye 2020, Akademi Kreyòl Ayisyen rezève tout mwa fevriye 2020 an pou li òganize divès aktivite ; li pwofite okazyon an pou li fè tout enstitisyon Leta kou enstitisyon prive yo, sonje obligasyon yo genyen pou pèp ayisyen resevwa tout sèvis li bezwen nan lang li. Prensipalman, pou timoun yo resevwa edikasyon, fòmasyon ak enfòmasyon nan lang manman yo. Akademi Kreyòl Ayisyen (AKA) raple, se Konstitisyon peyi Ayiti menm ki egzije pou tout enstitisyon nan peyi a bay pèp la sèvis nan lang li. Pandan selebrasyon Jounen Entènasyonal Lang Manman an, rekòmandasyon sila a gen tout sans li lè nou konsidere lang yon pèp se yonn nan pi gwo zouti kiltirèl pou idantite li. Se nan lang li, pèp la eksprime bezwen li. An Ayiti, reyalite sosyolojik sa a tonbe daplon. Nou ka pran mizik paregzanp. Nou remake atis ayisyen yo soti mizik yo an kreyòl, paske yo konnen pou ki piblik y ap chante. Nan eleksyon, tout kandida yo blije pale lang pou pèp la konprann sa y ap di. Nan zafè piblisite, gen anpil efò ki fèt pou pèmèt pèp la konprann. Li klè pou tout moun, se yon nesesite pou nou kominike ak pèp la nan lang li konprann. Menm jan tou, se menm reyalite a, nou jwenn  nan pwodiksyon zèv literè tankou pwezi, woman, teyat kote anpil otè pibliye an kreyòl. Men, malgre tout gwo jefò sila yo, rete anpil travay pou nou fè toujou. Nan tout domèn lasyans, espesyalman nan edikasyon. Pou UNESCO, se lè timoun yo resevwa edikasyon nan lang matènèl yon sosyete ap ka rive favorize devlòpman dirab. Menm si li enpòtan e nesesè pou timoun yo aprann lòt lang, kanta lang manman yo, se ladan yo  marinen epi devlope sèvo yo. E se gras ak metriz lang matènèl la, timoun yo ap rive aprann lekti, ekriti epi kalkil ak lòt lang pi fasil. UNESCO fè konnen, lang matènèl ede nan transmisyon kilti, valè ak konesans tradisyonèl yo. Li ede tou nan konstrikyon lavi sou plan sosyal, ekonomik ak politik. Akademi kreyòl Ayisyen ap selebre lang manman ane sa a anba tèm: Respekte lang manman timoun yo, se respekte dwa yo. Nan okazyon selebrasyon Jounen entènasyonal lang manman an pou ane 2020 an, Akademi Kreyòl Ayisyen pwofite envite tout sektè pote kole pou selebre nan fason pa yo lang manman nou an nan peyi a. AKA a nkouraje tout enstitisyon pou yo pibliye dokiman yo an kreyòl tou, pou tout Ayisyen rive fonksyone pi byen nan sosyete a. AKA mande Leta pran tout dispozisyon pou l garanti dwa lengwistik tout Pèp Ayisyen an. REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:26:06", "url": "https://kreyol.org/jounen-entenasyonal-lang-matenel-21-fevriye-2020/", "image_url": null}
{"text": "POWÈT GEORGES CASTERA TRAVÈSE LENTO LAVI | REKA\n\nPOWÈT GEORGES CASTERA TRAVÈSE LENTO LAVI [Atik sa a pibliye nan Haiti En Marche nan dat 29 janvye 2020 • Vol XXXIV • N° 03] Vandredi 24 janvye 2020, ki fenk pase la a, Yvanne- Yanik Etienne anonse tout moun, powèt Georges Castera, Fils fè vwal pou peyi san chapo. Misye te genyen 83 rekòt kafe. Nou tout ki ap suiv evolisyon pwezi kreyòl la ansanm ak kondisyon lavi powèt aktif nou yo konnen powèt Georges Castera,Fils te malad depi plizyè ane. Avèk lanmò Georges Castera, Fils, nou kab di: pwezi kreyòl la an dèy. Sepandan, rèv powèt la te genyen pou li transfòme lavi pwoletè Ayiti yo kontinye ap fè chemen yo anndan chak liypwezi li te ekri sou papye nan vivan li. Anfèt divès zèv Georges Castera yo se kontribisyon pa li pou lang kreyòl la. Se fason pa Catera pou li demontre angajman yon atisplim nan kan popilè a. Pi plis toujou, tankou noumenm ekriven Sosyete Koukouy Kanada toujou siyale li, Georges Castera se yonn nan ekriven kreyòl ki gide premye pa powèt kou Manno Ejèn epi Michel-Ange Hyppolite (Kaptenn Koukouwouj). Nan sans sa a, nan Sosyete Koukouy, noumenm tou, nou andèy. Se poutèt sa, Sosyete Koukouy kòm gwoup literè mete vwa li ak vwa tout powèt Sosyete Koukouy yo pou li kriye lanmò Georges Castera, epi li pwofite voye kondeleyans pou madanm Georges Castera Yvonne-Yanick Etienne, lafanmi Castera epi tout lòt moun ak powèt lanmò sa a rive touche. Biwo Santral Sosyete Koukouy Seleksyon Tèks Georges Castera Sou lanmè nou pwale N ap goudiye N ap chache zile Pou nou mezi pye nou. Kout zaviwon pasipala, Konsa nou vin kalkile An wetan, an metan, Ki non Rèv nou gen sou late? -Bwafouye Pou nou rete rete nou.  Lè Ou Ri Ou ri tout ri Ki nan kò w Ou ri tout solèy, Tout lari Brase ansanm, Ou pase yo nan rizib, Pase yo nan krib Fen fen Jistan lonbrit Tout chimen Ateri lan plamen ou Lè ou ri, cheri, Se kouri van ape kouri Pou l vin ri Avè w. Lè ou ri Se konsi se solèy Ki poze lan men m An milyonven ti moso Zenglen mouri limen Georges Castera, Fils nan Awòdpòte, 1993, paj 43.  Lavni sou beki On kokobe bliye kò l, Li di: « Woy! Gade on lavi! M ta pile pye l!» Moun vire gade, Yo sezi, yo tranble Sou de pye yo, Anpi yo ri, yori Tou ri nan figi yo. Tout ri nan figi yo Vote tout dotòl, Kanpe ap ri. Moun lan ri Ri male zòt, Yo bliye male pa yo. Yo pa wè lavni yo Sou beki anpi Y ap ri. Georges Castera, Fils nan Blengendeng bleng!, 2005, paj 239 REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:26:10", "url": "https://kreyol.org/powet-georges-castera-travese-lento-lavi/", "image_url": null}
{"text": "Fòm detèminan la apre yon mo – YON TI NÒT ANPLIS SOU KESYON AN (3) | REKA\n\nNan atik li te pibliye sou detèminan nan kreyòl ayisyen, Pierre-Michel Chéry te fè remake apre yon mo ki fini avèk yon vwayèl oral nou itilize a : peyi a, leta a , epi lè yon mo yo fini avèk yon konsòn oral nou itilize la : tab la, zak la . Lè yon mo fini avèk yon vwayèl nazal, nou sèvi ak an: ban an, baton an , epi nou itilize nan si mo a fini avèk yon konsòn nazal : madanm nan, machin nan. Chéry te fè konnen tou nou jwenn fòm nazal sa yo apre vwayèl i, ou lè yo gen yon konsòn nazal ki vini anvan : pitimi an; jenou an . Men, youn nan kesyon nou vle panche sou li nan nòt sa a se itilizasyon an, lan, apre yon son oral: peyi an, boutik lan . Dapre Chéry fenomèn sa a se ta konsekans “sèten eskolarize ki pa t aprann kreyòl lekòl”. Nan nòt sa nou vle fè kat remak, epi montre ke fenomèn sa a se yon chanjman lengwistik k ap fèt nan lang lan. (1) Faktè sosyal Depi anviwon senkantan, nou remake fenomèn kote kèk moun di peyi an, tab lan , li pwopaje deplizanpli lakay anpil lokitè ayisyen. Nan etid sosyolengwuistik Albert Valdman (1991) fè sou itilizasyon an/lan apre yon son oral lakay yon gwoup etidyan nan Fakilte lengwistik Aplike, li jwenn se jenn moun bileng k ap viv nan kapital la ki di peyi an, diri an, chat lan pi souvan. Pa egzanp rezilta Valdman yo montre sou yon kantite 955 mo ki fini avèk yon konsòn oral, moun ki nan laj 18-25 an yo nazalize 410 ladan yo (Sa vle di 55.5%). Alòske moun ki nan laj 40-60 yo nazalize 19 mo sèlman sou 419 mo ki fini ak yon konsòn oral (4.5%). Pou mo ki fini avèk yon vwayèl, jenn moun yo nazalize 125 sou 442 (28.3%) alòske pousantaj detèminan granmoun yo nazalize se 2.5% (9/357). Rezilta etid sa a montre genyen yon diferans enpòtan ant jenn moun ak granmoun yo. Men tou, sa vle di tou diferans ant laj de gwoup lokitè sa yo montre genyen yon chanjman k ap fèt nan lang lan, paske se jenn yo k ap vin ranplase jenerasyon granmoun yo demen. Nan yon lòt etid sosyolengwistik ki fèt sou fenomèn sa a, David Tézil (2019) montre kijan fenomèn nazalizasyon sa a kontinye ap pwopaje e menm rive atenn langaj moun ki pa menm pase sou ban lekòl. Pa egzanp, Tezil jwenn medam yo nazalize detèminan an apre yon son oral pi souvan pase mesye yo: lekòl lan, peyi an, moto an . (2) Kreyòl swa Kreyòl swa se sa nou rele kreyòl fransize a. Pa egzanp, moun ki pale l gen tandans itilize vwayèl awondi ki soti nan franse tankou lè yo di : duri pou diri, bèu pou bè , oswa vowel posvokalik r : ministèr la pou ministè a . Nou jwenn anpil nan moun ki itilize kreyòl swa yo se yo menm ki gen plis chans pou yo nazalize deteminan an apre yon son oral: d u ri an, ministè r lan, dokt èu an . Kidonk, pou gwoup ayisyen sa yo, genyen yon korelasyon ant kreyòl swa e itilizasyon fòm nazal yo apre yon son oral. (3) Chanjman lengwistik Chanjman lengwistik pa vle di règ lang lan chanje nèt al kole. Nou jwenn kèk gwoup ayisyen ki di peyi an toutan, epi gen lòt ki varye li : peyi a/an, alòske gen lòt ki pa janm di peyi an ditou. Se poutèt sa moun ki fè etid kantitativ sou varyasyon sosyolengwistik yo itilize estatistik pou yo kalkile pousantaj nazalizasyon ki fèt nan langaj chak grenn lokitè. Yon lòt aspè ki enpòtan tou se kalkile korelasyon ki egziste ant pousantaj nazalizasyon ki fèt e ran sosyal chak lokitè. Sa vle di, si se fi oswa gason, laj moun nan, kote li grandi oswa rete, nivo edikasyon li ak konpetans li nan franse. (4) Kontrent lengwistik Lè yon chanjman lengwistik ap fèt, li kapab pran tan, paske li toujou kòmanse ak varyasyon. Men, li pa fèt nan nenpòt ki anviwònman lengwistik. Pa egzanp, nou ka tande gen moun ki di peyi an, lamè an, biwo an, katye an, pate an, tab lan. Ou p ap janm tande yon ayisyen di * papa an osinon * dra an . Rezon ki fè sa se paske fonetikman, nan silab ouvè, vwayèl [a] toujou melanje ak detèminan an : papa a [papa :]. Yo rele sa alonjman vokalik. Nou ka remake tou menm apre yon mo tankou a nana , se [a] ki vini alòske apre jenou se an [ã] ki vini apre. Kidonk, i ak o u atire fòm nazal detèminan alòske [a] limenm pa janm kite nazalizasyon fèt ditou kèlkeswa son ki vini anvan an. Se sa nou rele kontrent lengwistik. Sa vle di se kote tout ayisyen natif natal, kèlkeswa ran sosyal li, pa janm nazalize detèminan an : * papa an. An rezime yon chanjman lengwistik se tankou yon epidemi. Li kapab kòmanse pwo­paje soti nan langaj moun ki okipe gwo plas nan sosyte a tankou lidè politik, relijye, anseyan, jounalis, elatriye, pou rive nan langaj moun ki pi ba nan echèl sosyal la. Epitou, chanjman sosyal yo, tankou egzòd riral, mobilite, ak ibanizasyon konn jwe yon gwo wòl nan chanjman lengwistik. Pa egzanp, jounen jodi a, anpil moun ki rete nan zòn rekile nan peyi a gen plis aksè ak telefòn pòtab pou kominike, epi moto taksi ki pèmèt yo deplase pi vit ale fè penitans yo lavil. Se nan echanj sosyal sa yo chanjman lengwistik yo konn tou pwopaje. Bibliyografi Tézil, David (2019). The nasalization of the Haitian Creole determiner LA in non-nasal contexts: A variationist sociolinguistic study. PhD dissertation: Indiana University, Bloomington. Valdman, Albert. 1991. “Decreolization or dialect contact in Haiti?” Pp. 75-88 in Development and Structures of Creole Languages : Essays in Honor of Derek Bickerton , edited by F. Byrne and R. Huebner. Amsterdam/Philadelphia: Benjamins. Pibliye nan « Haïti en Marche, édition du 06 au 12 Novembre 2019 • Vol XXXIII • Nº 43 » REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:26:13", "url": "https://kreyol.org/fom-deteminan-la-apre-yon-mo-yon-ti-not-anplis-sou-kesyon-an/", "image_url": null}
{"text": "Fòm detèminan la apre yon mo – Echanj ant Pauris ak Pierre-Michel (2) | REKA\n\nMwen vle fè 3 remak sou kominikasyon Pauris la: 1) Gen yon kote Pauris site non mwen nan yon referans ki pa pou mwen. Men pasaj la : “Mwen remake kòlèg Pierre Michel itlize ni lanng lan, ni lanng nan nan ‘’Sezon Papiyon” p 11-12”. Se Manno Eugène ki pibliye “Sezon Papiyon”. Anpil fwa editè yo konn chanje òtograf otè yo san konsantman yo. Mwen pa kwè se ka sa a. 2) Men kèk prensip jeneral ki dikte ki fòm detèminan [la] a ka pran apre yon mo. Prensip la chita sou son ki vini anvan detèminan an : i) Nou itilize fòm [a] : apre yon mo ki fini avèk yon vwayèl oral (ki pa gen yon konsòn nazal devan l). Egzanp :Leta a (a), peyi a (i), manje a (e), po a (o), kou a (ou), ii) Nou itilize fòm [an] : apre yon mo ki fini avèk yon vwayèl nazal. Egzanp : pen an (en), pon an (on), eleman an (an) iii) Nou itilize fòm [an] : apre [ou], [i], si de vwayèl sa yo vini apre konsòn nazal sa yo [m], [n]. Sa vle di, apre (mou, nou, mi, ni). Egzanp : zanmi an (mi), cheni an (ni), “doukounou an (nou), jòmou an (mou). Konpare zanmi, cheni avèk peyi, jòmou, doukounou avèk kou. iv) Nou itilize fòm [la] : apre yon mo ki fini avèk yon konsòn ki pa nazal. Egzanp poul la, boul la, tab la, pòt la, lekòl la, sous la. v) Nou itilize fòm [nan] : apre yon mo ki fini avèk yon konsòn nazal (m, n, ng). Egzanp : moun nan (n), zanmi m nan (m), kòn nan (n), fòm nan (m), pin nan (n), lang nan, pingpong nan, peng nan. Li enpòtan pou n remake ka konsòn [y] ki mande [nan] nan sèten mo ki gen yon vwayèl nazal ki vini anvan [y] a “peny” ,”liy”,egzanp “peny nan” “liy nan”. Pase peny nan nan cheve w, rete kanpe nan liy nan, vi) detèminan [lan] … anpil Ayisyen itilize nan plas [nan] 3) Se pou nou remake tandans lakay sèten eskolarize ki pa t aprann kreyòl lekòl, yo sèvi avèk de (2) grenn fòm [an/lan]. Egzanp : peyi an, lekòl lan.en vle fè 3 remak sou kominikasyon Pauris la : 1) Gen yon kote Pauris site non mwen nan yon referans ki pa pou mwen. Men pasaj la : “Mwen remake kòlèg Pierre Michel itlize ni lanng lan, ni lanng nan nan ‘’Sezon Papiyon” p 11-12”. Se Manno Eugène ki pibliye “Sezon Papiyon”. Anpil fwa editè yo konn chanje òtograf otè yo san konsantman yo. Mwen pa kwè se ka sa a. 2) Men kèk prensip jeneral ki dikte ki fòm detèminan [la] a ka pran apre yon mo. Prensip la chita sou son ki vini anvan detèminan an : i) Nou itilize fòm [a] : apre yon mo ki fini avèk yon vwayèl oral (ki pa gen yon konsòn nazal devan l). Egzanp :Leta a (a), peyi a (i), manje a (e), po a (o), kou a (ou), ii) Nou itilize fòm [an] : apre yon mo ki fini avèk yon vwayèl nazal. Egzanp : pen an (en), pon an (on), eleman an (an) iii) Nou itilize fòm [an] : apre [ou], [i], si de vwayèl sa yo vini apre konsòn nazal sa yo [m], [n]. Sa vle di, apre (mou, nou, mi, ni). Egzanp : zanmi an (mi), cheni an (ni), “doukounou an (nou), jòmou an (mou). Konpare zanmi, cheni avèk peyi, jòmou, doukounou avèk kou. iv) Nou itilize fòm [la] : apre yon mo ki fini avèk yon konsòn ki pa nazal. Egzanp poul la, boul la, tab la, pòt la, lekòl la, sous la. v) Nou itilize fòm [nan] : apre yon mo ki fini avèk yon konsòn nazal (m, n, ng). Egzanp : moun nan (n), zanmi m nan (m), kòn nan (n), fòm nan (m), pin nan (n), lang nan, pingpong nan, peng nan. Li enpòtan pou n remake ka konsòn [y] ki mande [nan] nan sèten mo ki gen yon vwayèl nazal ki vini anvan [y] a “peny” ,”liy”,egzanp “peny nan” “liy nan”. Pase peny nan nan cheve w, rete kanpe nan liy nan, vi) detèminan [lan] … anpil Ayisyen itilize nan plas [nan] 3) Se pou nou remake tandans lakay sèten eskolarize ki pa t aprann kreyòl lekòl, yo sèvi avèk de (2) grenn fòm [an/lan]. Egzanp : peyi an, lekòl lan. REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:01", "url": "https://kreyol.org/fom-deteminan-la-apre-yon-mo-echanj-ant-pauris-ak-pierre-michel-2/", "image_url": null}
{"text": "Fòm detèminan la apre yon mo – Echanj ant Pauris ak Pierre-Michel (1) | REKA\n\nYon jou, pandan yon reyinyon Konsèy Administrasyon Akademi Kreyòl Ayisyen (AKA), mwen pa fin sonje sa m te di, kòlèg Rogeda Dorcé Dorcil atire atansyon mwen. Li fè m remake mwen toujou di “lang lan” olye ‘’lang nan’’. Depi jou sa a, konsyans mwen reveye sou kesyon an. Kit alekri, kit aloral, distenksyon ‘’lang nan’’ ak ‘’lang lan’’ toujou frape atansyon mwen. M ap plis pran egzanp alekri yo pou m eseye abòde kesyon an. Paske, aloral, zòrèy mwen ka twonpe m. Yo ka ban m bouden fè m tande sa m abitwe di, menmsi se lòt son m ta dwe tande. Men kèk done mwen ranmase pou ede klere kesyon an: 1- Serge Bellegarde, nan mesaj 28/02/2019-12:22, ekri: – Se poutèt jan lanng lan ap devlope nan peyi a…ak moun k ap defann lanng lan – Valorize sa ki pa nou, tankou lanng nou se menm bagay pou lanng lan 2- Kaptenn, jedi 28/02/2019, 09 :29 – Bay timoun yo trening nan matènèl yo… kòmsi se lang lan ki ap devlope tèt li. 3- Emmanuel Eugène 27/02/19…….16:39 – Antan yon atis, lanng lan se yon materyèl, li pa menm ak lanng kominikasyon an – Levit pou…anbeli lanng lan – Efè li fè sou lanng lan Konsilte Avètisman Sezon Papiyon, p. 11-12, otè a. 4- Pierre Michel Chéry ( nan Haiti en mache, 28/02/2019 ) – Lang nan pèmèt nou wè fòs politik – Lang nan fè fòs politik – Depi yon timoun antre lekòl, l ap aprann lang nan Mwen remake kòlèg Pierre Michel itilize ni lanng lan , ni lanng nan nan ‘’Sezon Papiyon” p 11-12 5- Raymond Justin ( 27/02/2019…19:35) – Evolisyon lang nan se nan men popilasyon an l ye. 6- Diksyonè F. Vilsen, p.288 nan definisyon mo lang. – Lang nan kage manje a desann nan ozofaj la ki gide manje kraze a nan lestomak – Anlè lang nan – Gou dous nou pran nan pwent lang nan , gou si nou pran l nan seksyon pa dèyè lang nan 7- Gesner Jean-Paul – Gen travay nou dwe fè sou lang nan . (Pazaj sa a se aloral m ranmase li. M te mande otè li repete epi fè li konfime se sa li di vre). 8- Emmanuel W. Védrine – Pawoli nan yon woman Pauris Jean-Baptiste (me 2000), Nan Peyi Zoulout. – Se tout melanj sa yo ki kolore lang nan epi klase mòd pale sa a nan yon lòt nivo – …. lang nan se lang matènèl nou li ye. 9- Deyita ( Kont nan Jaden Peyi Titoma), juin 1991 – Kaporal ki te gen bout lang nan kouri lakay Piggalòt (p.42). 10– Rogeda Dorcé Dorcil – Lang nan (Mwen bay egzanp sa a paske se kòlèg la ki te atire atansyon m sou sa). 11-Tontongi ( Critique de la francophonie haitienne – 2007) – Nou santi lakay li (L. Hurbon) yon gran respè pou lang lan ( p.219). – Barthes kòmante e mete ajou nati keksyon lang lan (p.221). – … grameryen yo, ki fikse e kodifye izaj lejitim lang lan (p.223).12- Jude DUVERNÉ, yon jèn powèt Pòdepè, ekri nan rekèy ‘’KAYE BOUYON parabòl tetegoch’’ : lang nan li lang nan ekri lang nan chante lang nan konte lang lan gen règ li lang lan bay donn pou li trase chimen bay tèt li pase lang lan di foug foli nou kont… Nan reflechi sou kesyon ‘’nan’’ ak ‘’lan’’, de (2) fòm varyant pou detèmine sibtantif ‘’lang’’, selon orijin lokitè a, m ap mande m si se pa menm fenomèn lan ki rive avèk lòt sibtantif tankou : Moun nan/moun lan, nonm nan/nonm lan, fanm nan/fanm lan, zòn nan/zòn lan, bòn nan deplase/yo deplase bòn lan. M ap mande tèt mwen ki fòm detèminan sengilye k ap mache avèk mo tankou : ang, triyang, rektang, mang, zong, … Mwen plis vle kwè fòk nou asepte tout fòm yo san prejije, ni diskriminasyon, nan respè pwòp moul chapant lang lan. Li ta petèt enteresan pou chache konnen nan ki zòn Ayiti moun ki di ‘’lang nan’’ oswa ‘’lang lan’’ , moun sa a grandi pou trape fòm ki natirèl pou li a. Pauris Jean-Baptiste   REKA mete chapo ba pou 10 Akademisyen Kreyòl tou nèf Jul 17, 2022 Jul 17, 2022 VÒT TÈKS KREYÒL KONSTITISYON 1987 LA May 23, 2022 May 23, 2022 SOSYETE KOUKOUY AN AKSYON: POU LISTWA Jan 12, 2022 Jan 12, 2022 BÒN FÈT AKADEMI KREYÒL AYISYEN Dec 18, 2021 Dec 18, 2021 GOUDOUGOUDOU PASE AK KOUNYE LA A: ENPÒTANS SANTE MANTAL Aug 17, 2021 Aug 17, 2021 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:04", "url": "https://kreyol.org/atik-lan-ak-nan/", "image_url": null}
{"text": "moriso | REKA\n\nMORISO LEWA [Ak Michel-Ange Hyppolite] Feliks Moriso-Lewa fèt Granwozye, Jakmèl 13 mas 1912 epi li mouri Miyami 5 sektanm 1998. Feliks Moriso-Lewa pase onz premye ane nan lavi li yo nan peyi li Grangwozye. apresa li rantre Pòtoprens, kote li te etidye pou li vin avoka. Moriso-Lewa te pwofesè lekòl epitou li te jounalis. Anvan Moriso-Lewa te kite Ayiti, li te travay nan Edikasyon Nasyonal kòm chèf divizyon nan domèn edikasyon piblik. Li sòti Pòtoprens epi li ale nan Columbia University Nouyòk, kote li mare youn metriz nan domèn edikasyon. Li te etidye tou nan New School of Social Research nan Nouyòk. Lè li te retounen Ayiti, li te travay kòm direktè jeneral Edikasyon Nasyonal. Nan ane 1953 Moriso-Lewa te kite peyi li kòm ekzile pou li te al tabli li nan divès peyi sou kontinan Lafrik la, tankou : Gana ak Senegal. Lè li te retounen Ayiti, li te travay kòm direktè jeneral Edikasyon Nasyonal. Nan ane 1953 Moriso-Lewa te kite peyi li kòm ekzile pou li te al tabli li nan divès peyi sou kontinan Lafrik la, tankou : Gana ak Senegal. M oriso-Lewa se powèt epi ekriven pyèsteyat. Tankou Michel-Ange Hyppolite di li nan Istwa Pwezi Kreyòl Ayiti : «Moriso-Lewa pa premye Ayisyen ki ekri pwezi an kreyòl.Si tout ekriven kritik yo dakò pou Dyakout pase kòm premye liv ki louvri branch literati kreyòl ekri a, se paske zèv pwezi kreyòl pa janm sispann ekri depi Dyakout te fin pran lari nan ane 1951 an.» ( Istwa Pwezi Kreyòl Ayiti p. 87 ) . P awòl la di li klè nan bon ti mamit: Youn pa an aryè de pa an avan. Se poutètsa nou deside biye lespri nou ak youn rechany tan lontan pou nou sonde an pwofondè dekiprevyen pwezi kreyòl Ayiti a ak youn travayè lakilti kou Moriso-Lewa. Zèv Tonton Moriso se youn zèv ki gen youn dimansyon totalkapital. Pou nou devwale tout sa ki ta dwe di sou Moriso-Lewa. Se youn liv antye pou nou ta ekri sou potorik gason sa a. Kòm espas nou genyen an limite, nou deside fè kèk bras sou oryantasyon pwezi Moriso-Lewa, estil pwezi li ak eritay li kite pou literati kreyòl la. Oryantasyon Pwezi kreyòl la ak Moriso-Lewa N ou tout konnen depi sou lakoloni pwezi kreyòl te pran chemen fèy papye. Ekzanp vivan yo se: Lizèt Kite Laplenn (1757) epi Evahim ak Aza, yo rekopye nan ane 1809. Apa tèks sa yo, ki parèt nan tout liv literati, dwe gen anpil lòt ki ap dòmi byen fon nan kèk bibliyotèk anndan peyi a kou lòt bò dlo, men ki poko rive jwenn nou, paske tren rechèch sou literati kreyòl la poko jwenn vitès awòdpòte-l. Lè nou rantre nan peryòd endepandans lan nou jwenn kèk grenn ekriven kou Oswald Durand ak Georges Sylvain ki te pran desizyon tanpe pwezi yo ak so langay natifnatal la. Sepandan, se ak travay Moriso-Lewa nan pwezi, teyat epi istwakont, literati kreyòl Ayiti a te vin jwenn zèl pou li vole lonngpleying nan youn langay franchiz, ki tabli baz koupe fache ak tout aktivite lekriti kreyòl mòde-lage tankou sa te konn fèt anvan ane 1950 yo. Kout zo sa a, Moriso-Lewa te frape li ak konviksyon li, paske li te kwè tout bon nan prensipal richès pèp la te kreye depi nan tan esklavay la pou li te deklete, eklèsi vwa tout pitit Ayiti ki ta pe sibi tout kalite enjistis. Ak apwòch travay sa a, Moriso-Lewa te detere youn ja, paske se depi lè sa a tou pwezi kreyòl la pral chanje oryantasyon. Anfèt, anvan Moriso-Lewa pwezi kreyòl la te plis sèvi pou zanmore seche dlo chagren lanmou yo. Nou kab nonmen non tèks kou Lizèt Kite Laplenn ak Duvivier Lamahotière, Choukounn ak Oswald Durand, epi Reproche de Ti Yette ak Macillon Coicou. Konsa, kòm Moriso-Lewa te deside rantre nan batay san kache lonbrit, sa te lakòz lòt militan pwo-chanjman kou Paul Laraque, Claude Innocent, Frank Fouche elatriye suiv chemen an ansanm ak li.Nan fen ane swasant yo, gouvènman François Duvalier a te koupe souf pawòl jèvrin sa yo , men yo te al resisite anndan legliz gras ak pisans òganizasyon pè Ti legliz yo. Se vitalite mouvman reveye konsyans sa a ki te siye bwa a jouk pèp la te rive flanke makak la youn so kabrit. Ennèji pou kapote reny Jean-Claude Duvalier a te sòti nan pisans motè lanng kreyòl la. Nou konstate tou, depi apre ranvèsman ekip Jean-Claude Duvalier a sou pouvwa a, politisyen ak tout lòt mounn ki kwè nan avansman kòz pèp la te sèvi ak lanng pèp la. Anfèt, nanpren youn travayè literati nasyonal ki kab rive soufle youn van chanjman ki gen nanm tout bon, san li pa sèvi ak lanng nasyonal peyi kote li ap viv la. Nan ka pa nou se lanng kreyòl la. Moriso-Lewa te konn sa, lòt kanmarad ki te deside suiv kouran li an te konnen li epitou tout kreyolis jounen jodi yo rete kwè nan menm prensip la. Se sa ki lakòz wout Morisi-Lewa te trase pou literati kreyòl la rive jwenn nou entak nan fen ane 1990 yo. Pedale rive nan ane 1994 Maximilien Laroche te parèt ak menm konsta a anndan youn esè ki pote non Sémiologie Des Apparences ki soti nan GRELCA. Kidonk, oryantasyon kòk batay pwezi kreyòl modèn lan se rezilta konviksyon travay Moriso-Lewa nan ane 1950 yo. L è Moriso-Lewa ap ekri pwezi kreyòl, li pa nan dechidera. Se tankou kout tanbou a ki di: ” Sa ou gen pou ou di-m lan di-m li la a.” Li pa nan okenn vire adwat-agòch, ki riske lage mesaj li nan tyouboum. Moriso-Lewa se pòtvwa mas pèp la. Li sèvi ak pwòp langay pèp la pou li rapòte kondisyon lavi pèp la nan pwezi li. Nan youn atik nou te ekri nan Révue L’Étincelle (novanm-desanm 1983), ki te pibliye Monreyal, nou te kritike apwòch: ” sa ou gen pou di -m lan di-m li la a”. Sòti nan finisman ane 1990 yo rantre nan ane 2000 yo, nou te fè lòt pwopozisyon, men jounen jodi a, nou ap di menm jan ak pwofesè Joubert Satyre, nou pa te dwe rantre nan batay nouvèl jenerasyon ak ansyen jenerasyon, paske chak epòk gen apwòch lekriti pa li. Touris pa pran pòtre-m Pa pran pòtre-m touris M-twò lèd M-twò sal M-twò mèg [..] ‘Gi mi fay sens Epi, ale fè chimen-w touris Dyakout 1,2,3 pp. 20-21 Nan ti bout tèks sa a Moriso montre nou aklè, pèp la pa bezwen okenn mounn vin tire pòtre mizè li pou yo al pale li mal pi devan. Sepandan, pèp la bezwen lajan pou li viv. Lè Moriso-Lewa ap pale se pèp la limenm ki ap respire. Konesans Moriso-Lewa sou tout detay ki nan viwonnman lavi pèp la pèmèt li jwenn tout kalite mo wololoy pou li dekri reyalite lavi pèp nou an. Mo Moriso-Lewa chwazi pou li ekri tèks li yo se mo ki mache bradsibradsou ak jèm levasyon pèp nou an. Awòm pawòl Moriso-Lewa yo se esans lavi lakay. Jouk jounen jodi a estil ekriti sa a la toujou. Se limenm tou nou rele tèks ENDONT lan. Nan epòk Moriso-Lewa a kalite tèks sa yo te akseptab. Epitou yo te ede pwezi kreyòl la pran kap li pandan li ta pe pran plas li nan depatman literati je klere a. Pou jounen jodi a nou dwe ale pi lwen pase Moriso-Lewa. Si pou pwezi kreyòl la rete menm jan li te parèt nan tan Moriso-Lewa a nou mèt di nou ap viv nan ane 1950 yo toujou. Nan ane 2000 yo la a, nou pakab gen menm krent ak Moriso-Lewa, paske gen tout kalite medya pou analize, rapòte, esplike tout kalite mesaj nan kèlkeswa nivo a. Kidonk, chans pou nou rate objektif nou ak travay ekri nou yo pa anpil. Konsa, nou dwe kòmanse kase youn koub sèk nan estil travay nou san kè kase ni laperèz. Moriso-Lewa rapòte pawòl pèp la san detou epitou li rantre nan fason pèp la pale a pou li bay tèks li yo ranfò ak kout repetisyon. Se lè sa a tou li simen youn pafen kadans amoni sou pawòl yo ki pèmèt youn klate pwetik liminen figi yo delatètopye. Lè konsa se kòmsi ou ta pe resite youn litani. Kidonk, chamantiz pwezi kreyòl Moriso-Lewa yo mennen kòd sansib nou nan fondas natifnatal nou. Poudayè, pami powèt kreyòl nou li yo, si nou retire Kikiwainright, nou ka di nou poko tonbe sou younn ki metrize jwèt ale-vini repetisyon an menmjan ak Moriso-Lewa. Nan youn tèks san tit nou ta kab rele Dlo, nou jwenn youn litani ak mo dlo a: Dlo ki te la anvan tout bagay Dlo k-ap rete lè tout bagay fini Dlo ki batize timoun la yo Dlo ki pou lave kadav nou Dlo lapli dlo larivyè Dlo fontèn [..] Dlo nan kalbas dlo nan bokit Dlo nan danmjann Dyakout 1,2,3 p.51 Se kòmsi se youn rakle Moriso-Lewa ap ban nou ak mo dlo a. Men amezi li ap desann ak grenn mo sa a, mo a ap antrene nou nan youn alimba ki pèmèt nou dekouvri tout enpòtans dlo genyen nan lavi nou. Nan repete mo dlo a san rete li ( mo dlo a) vin tounen youn litani. Se nan litani sa a tou, nou ka dekouvri kadans tèks la. Lapli, tonbe, tonbe Lapli, tonbe Tonbe, lapli Ala bèl lapli [..] Tout lannuit nou pral reve lakansyèl Dyakout 1,2,3 p.30 Repetisyon ki nan tèks sa a fè nou reve lapli je klè. Lè repetisyon an pa fèt dirèk-dirèk ak mo lapli a li parèt ak mo ki kreye prezans lapli a nan panse nou. Se sa ki rive lè otè a sèvi ak mo lakansyèl la nan tèks ki pi wo a. Lakansyèl pa lapli, men pakab gen lakansyèl san lapli . E ritay Moriso-Lewa se pa senpman liv li kite yo, se an menm tan risk li te pran pou li sispann ekri an franse epi mete plim li nan sèvis pèp la ak lanng kreyèl la, sèl grenn lanng ki simante tout Ayisyen sou latè.Menmsi nou sanble Chinwa, Endou, Panyòl, Ewopeyen, depi nou pale kreyòl tout dout vole gagè. Nou ensiste sou mo risk la , paske nan epòk Moriso te pran kokennchenn desizyon sa a, mounn pa te enterese nan kreyòl. Dayè, yo te rele kreyòl patwa. Kidonk, lè Moriso-Lewa te pran desizyon ekri an kreyòl, li pa te pè sa nou rele izolman an. Nou dwe raple tou nan tan sa a se pwòp konpatriyòt li, ki ta pe viv sou menm tè ak li, ki pale menm lanng ak li, ki te kreye kondisyon izolman yo pou li. Men Moriso-Lewa te konnen li se kiyè bwa li pa ta kab pè chalè . Li te kontinye travay li san bwete. Apre senkant an ak youn ti degi sou tèt li, risk Moriso-Lewa a vin tounen eritay tout peyi a. Si nan ane 1950 yo, Tonton an te pran youn risk pou li kite youn eritay pou sa ki dèyè, nan kòmansman ane 1989, nan youn konferans sou kreyòl pwofesè Yvon Lamour te òganize nan Boston, Moriso-Lewa te parèt ak youn prediksyon. Li te di: “Gen youn tan ki pral rive kote literati Ayiti pral ekri an kreyòl”. Nan “Sémiologie Des Apparences”( 1994) Maximilien Laroche abòde lide prediksyon Moriso-Lewa a ak pawòl sa yo: “Par son(palande Moriso-Lewa) oeuvre poétique qui prépare et annonce l’écriture haïtienne du xxi ème siècle, il ( Moriso-Lewa) est le plus jeune de nos écrivains. Un écrivain de demain qui aurait commencé à publier aujourd’hui” P. 166. Nou pa konnen ki pousantaj chans ki genyen pou prediksyon sa a tounen reyalite. Sepandan, nou remake gen youn van kreyòl ki ap soufle anba plim sèten nan ekriven nou yo ki te konn ekri senpman an franse. Nou kab nonmen non mounn kou : Claude Pierre, Josaphat Large, Lyonel Trouillot, Julio Jn-Pierre,Franketienne, Maurice Cadet elatriye.Nou espere ekriven sa yo va monte travyy pwezi kreyòl yo ansanm ak enterè yo pou pwezi kreyòl menm rotè ak eritay Moriso-Lewa kite pou yo a. Sepandan, nou remake gen plizyè ane depi mesye sa yo ralanti sou peodiksyon yo an kreyòl. Antouka, nou espere kalite travay mesye sa yo tanmen an va sèvi angrè pou semans ki nan wout. Prediksyon Moriso-Lewa a fèt nan ane 1989, men plim Moriso-Lewa te anonse kouran tranzisyon an depi nan ane 1983 anndan Dyakout 1,2,3 ak youn tèks kou: Sa m- di nan sa Dépestre. Fè bagèt la yo limen tanbou ban mwen. Ride sa-k vle klere chemen yo pou n-pase Ban-m kout lanbi k-pou travèse lanmè a. W-a wè kote tout moun a manchte diksyonnè Pou yo mete-w an franse Pou yo mete-w an angle Pou yo mete-w an ris Pou yo mete -w an chinwa Pou yo mete-w an panyOl Dyakout 1,2,3 p.114 Moriso-Lewa sanse di nou li aklè, se pa ekri nan lanng etranje ki ap fè zèv nou travèse lanmè. Si nou simen bèl kout bagèt ak plim nou, eko mizik travay nou gen pou li vwayaje. Kidonk sekrè a se pa nan ki lanng zèv la pare, men se dabò fè youn zèv chelèn. Literati Japonnè gen lontan li ap travèse dlo, epoutan se nan lanng japonnè yo li ekri . Konbyen peyi sou latè ki pale japonnè? Youn sèl grenn: se Japon. Si nou suiv konsèy Moriso-Lewa youn jou nou va di menmjan ak li: Si ma bato-n ap konte zetwal nan bon van N-a kouche sou do pou n-tire kont Si lyann patat nou ap kouri atè kou koulèv vèt N-a chita bo dife pou n-tann mayi mi Dyakout 1,2,3 p.112 Moriso-Lewa se youn bèl jèm limyè ki te klere jaden kreyòl la. Kounye la a devwa tout jenn kreyòl yo se sakle plante wouze. Konsa xxi yèm syèk la pa pe pase san nou pa reve lakansyèl tout lajounen tout lannuit nan sobadji literati kreyòl la . Zèv Moriso-Lewa pibliye nan plizyè lanng : franse, angle, alman, ris, fanti, twi ak wòlòf. Men youn lis kèk zèv pami divès zèv Moriso-Lewa yo Plénitudes (pwezi franse), Pòtoprens, 1940 Natif-natal (pwezi), 1948 Dyakout (pwezi ), Pòtoprens , 1951 Adaptasyon Antigòn an kreyòl, Port-au-Prince, 1953 Dyakout 2, Monreyal, 1972 Kasamanza, Daka, 1977 Raviodyab/La ravine aux diables (istwakout an kreryòl ak franse), Pari 1982 Vilbonè, Miyami, 1982 Dyakout 1, 2, 3, 4 (pwezi), Nouyòk, 1990 Haitiad & Oddities ( seleksyon pwezi tradui an kreyòl ak Jeffrey Knapp), Miyami, 1991 Les Djons d’Ayiti-Tonma (istwakout), Pari, 1996. ——————————————————— Lisette quitte la plaine Mon perdi bonher A moE; Gie A moin semble fontaine Dipi mon pas mire toue La jou quand mon coupe canne Lèz tèks sa a soti nan: Li konprann ekri: yon jaden kreyòl ak Michel-Ange Hyppolite, Hugues Lamour, Jacqueline Beauge-Rosier Nan choukounn nou li: Yon ti blan vini rive P’tit bab’rouge, bell’ figur’ rose Mont’ sou cote, bell’ chive; Malheu’ moin, li qui la cause [..] Choucoune quitte moin, de pieds moin lan chaine. Conjonction # 195 p.35. Nan Reproche De Ti Yette, Massillon Coicou a nou li: Lo moin te gen l’agent , te trouve moin belle Tankou gnou ti bijou Men l’agent fini, moin gnou azizouelle Jouqu’a temps ou dit’m chou! Conjonction # 195 p. 45 Nan ane 1901 nou vin jwenn Georges Sylvain ak youn liv kou Cric? Crac! youn adaptasyon tèks istwakont La Fontaine yo, kote li pral eseye sèvi ak pwezi kreyòl la pou li fè edikasyon popilè. Nou kab di oryantasyon sa a pa tèlman mòde, paske sòti 1951 rive jounen jodi a se apwòch revandikasyon sosyal Moriso-Lewa a ki rive kite mak li sou powèt kreyòl nou yo. Yo di travayè pa gan dwa pran midi M-pral pale pou yo [..] M-pral pale bondye pou yo [..] Mesye, pikwa Pikwa pou chèf d-ekip Mesye, pikwa Pikwa non pou fòmann Mesye, pikwa (Dyakout 1,2,3 p.35.) Men kèk echantiyon pwezi Moriso-Lewa. Genyen ki ekri ak ansyen òtograf la, konsa tou genyen ki parèt ak vèsyon òtograf leta Ayiti te pibliye nan ane 1979 la. Mèsi papa Desalin Papa Desalin, mèsi Chak fwa m’ santi sa-m ye M’ di mèsi, Desalin Chak fwa m’ tande youn nèg koloni Ki poko lib pale M’di: Desalin, mèsi Se mwen k’ konnen sa ou ye pou mwen Mèsi, papa Desalin Si m’ youn nonm Se pou m’ di : mèsi, Desalin Si m’ ouvè je-m gade Se gras a ou, Desalin Si m’ leve tèt mwen pou m’ mache Se gras a ou, Desalin Chak fwa m’ gade lòt nèg M’ di mèsi, Desalin Lè m’ wè sa k’ ap pase lòt kote M’ di: mèsi, Desalin Lè m’ tande kèk nèg parèy mwen pale M’ di: mèsi, papa Desalin Se mwen k’ konnen sa ou ye pou mwen Towo Desalin Desalin, san mwen Desalin, de grenn je-m Desalin, zantray mwen Se mwen k’ konnen Se pou tout nèg di: Mèsi Desalin Se ou k’ montre nou chimen nou Mèsi Desalin Se ou k’ limyè nou Desalin Se ou ki ban-n tè n’ ap pile a Syèl ki sou tèt nou an Pyebwa, larivyè Lanmè, letan, se ou Desalin, se ou k’ ban-n solèy Ki ban-n lalin Ou ki ban-n sè, frè-n Manman, papa-n, pitit nou Se ou ki fè-n youn jan youn mannyè Nou pa kou tout nèg Si m’ gade tout mounn nan je Se ou k’ ap gade yo, Desalin Se ou ki ban-n dlo pou n’ bwè Ou ki ban-n manje pou n’ manje Mèsi, papa Desalin. Epi, se ou ki ban-n kay pou n’rete Ou ki ban-n kote pou n’ fè jaden Se ou k’ montre-n chante Ou k’ montre-n di: non Yo di gan nèg ki di: wi,wi. Gan nèg ki di: yèssè Ou montre-n di: non Desalin, montre tout nèg Tout nèg sou latè di: non Mèsi, papa Desalin Gan nèg ki vle esplike: “Tan jodi pa tan pase E ke wi alèkile La fraternité humaine L’ humanité, la civilisation” Tou sa, se franse Mwen menm, se Desalin m’ konnen M’ di: mèsi, papa-m Se ou k’ fè-m Manman-m se pitit ou Tigason, tifi, se pitit ou tou Mèsi, Desalin Pitit-pitit mwen, se pitit ou Wa Desalin, mèsi M’ pa bezwen pale pou drapo a! Pa bezwen pale pou Lakayè Pou Gonayiv! Yo di sa deja E ki mounn k’ ap tande sa ankò? Mès rekwiyèm 17 oktòb? Ki mounn ki pral Katedral? Diskou Minis? Ki mounn k’ap koute sa? Men, sa m’ di la a Se youn sèl mo: mèsi Mèsi Desalin papa-m Gan mounn ki pa konnen Fò m’ di yo San ou nou pa ta la a Mèsi, papa Desalin Epi, fini ak Patè Nostè-w la a Monseyè, Desalin pa mouri Ase pale franse, Minis Desalin pap janm mouri Desalin la Nèg sa a ta ka mouri! Desalin nan kè-m Lam-o-pye Desalin ap veye Youn jou Desalin va leve Jou sa a, nou tout n’ a konnen N’ a konnen si 1804 N’ a konnen si Lakayè N’ a konnen si Lakrèt-a-Pyewo N’ a konnen si Vètyè Desalin te fè tou sa Pou ti nèg ekri powèm Pou Minis fè diskou Pou pè chante Te Deoum Pou Monseyè bay labsout Desalin pa bezwen labsout Tou sa Desalin fè bon Youn jou Desalin va leve W’ a tande nan tout lanmè Karayib Y’ape rele kote-l Desalin pran lèzam Arete-l Lè a, w’ a tande vwa-l kon loray Tout nèg koupe tèt boule kay W’ a tande nnan tout Lamerik Y’ ape rele: rete-l Vwa Desalin deja an radyo Koupe tèt boule kay Nan tout “Harlem” Desalin ap mete lòd W’ a tande: bare Desalin Jouk “Dakar” Jouk “Johannesburg” W’ a tande: kote Desalin pase? Koupe tèt boule kay Desalin pa bezwen labsout Pa bezwen padon Bondye Okontrè: Desalin se bra Bondye Desalin, se jistis Bondye Pa bezwen Patè Nostè Monseyè Ni eskiz nèg yo vle mande blan a yo Desalin pa bezwen Pou tou sa l’ fè m’ di: papa Desalin, mèsi Pou tou sa l’ pral fè M’ di: mèsi, papa Desalin * Tèks sa a ekri daprè òtograf lwa 18 sektanm 1979 la. Sa m-di nan sa, Dépestre Gan yon pawòl k-ap pale nan tout peyi Y-ap pale-l an Frans, y-ap pale- an Ayiti Yon koze ki jan pou ti nèg ekri Si Dépestre vle mande Aragon Si Césaire vle reponn Dépestre Sa m-di nan sa: zafè yo M-mande Boukmann, m-mande Desalin Ki jan pou ti nèg Ayisyen ekri M-sanble tout moun anba tonnèl mwen M-rete tou sa m-kontre nan bann Rara-m Tout Wa-Madigra k-ap monte Bèlè M-mande yo: sa n-di nan sa ? M-mande tèt mwen, m-mande vant mwen M-tande manman-m ap chante yon chanson M-wè papa-m k-ap mennen yon konbit M-gade sè-m yo k-ap triye kafe M-koute frè-m yo k-ap sèkle yon jaden Pitit mwen yo k-ap tire kont Gou ven-kann nan kafe-m Koulè tè nan jarèt mwen toujou Van nan mòn ap antre nan kalbas mwen E pi lwen, pi lwen, jouk lòt peyi Lwen, pi lwen pase nan Ginen Menm kout lanbi Sen-Domeng lan Klaksonn, radyo, sirèn pa wè la Reponn mwen: sa n-di nan sa ? N-ap chante ansanm: Nou pa ganyen Pyano Agaou Wèdo Nou pa ganyen Pyano Se twa Tanbou Nou ganyen M-mande matlo k-ap jwe zaviwon M-mande medam yo k-ap rele nan veye Travayè sou wout Travo Piblik la yo Ti machann K-ap vann ze nan lari M-mande chofè kamyon Leogàn-Difò M-mande Madan Sara: sa n-di nan sa ? Kannòt nou chavire Siklòn kraze kay nou Larivyè bwote pitimi-m Menm lè a tou, pri danre tonbe. Sa ou wè n-di nan sa ? Lè Rara rive, n-a fè chante sou yo. Gan: nou Gan: yo Yo: ekri franse Nou: konn fè chante. Lè chante-n tounen siklòn N-a kraze kay tou Sa te rive deja L-a rive ankò Si ma bato-n ap konte zetwal nan bon van N-a kouche sou do pou n-tire kont Si lyann patat nou ap kouri atè kou koulèv vèt N-a chita bò dife pou n-tann mayi mi. Tanbou rada gan yon son pou l-ba-w Lè kè nèg isit kontan vre, pitit Men tou ! Ou menm ki an egzil, si ou te kapab Seye non, Dépestre, Si ou te ka jwenn jan banbou gwonde. Sa ganyen poul-rive kou yon zeklè Lè-w tande youn, de, twa, san, Ou tande san, de san, twa san, mil, Tande mil, de mil, twa mil, milyon. Bon! Tout ti nèg bouke, fache nèt, fache nèt Ou Konnen: bouke ranni pou chwal galonnen Tout bèt nan bwa an kòlè, move sa l-fè-l fè Ou monte nan balkon ak mesye a yo Pou-w gade laba, lwen, lwen, briz la Tanpèt la k-ap vini ak lapli loray la Nan yon balkon wo ak mesye a yo Pou-w gade ‘pèp souvren’ k-ap prale pase W-a di-m, atò, se pou di-m ti frè Nan ki lang ou santi bagay sila a. Pa koute moun k-ap di: écoute mon vieux ! Gade anba, laba a, sa k-ap vini laba a Ou pa wè se an kreyèl l-ap vini Jan l-ap mache, jan l-ap danse nan lè a Sote, ponpe, woule, kouri, naje, vole a Ki lòt jan pou ekri-l ? Si ou vle rete nan balkon san desann Se pou chwazi vit anvan l-twò ta. Ekri, pa ekri: sa-k pou fèt la… Si ou sonje byen, se te konsa Sen Domeng. Apre, sa n-te jwenn pou n-di: Didi dadi dada, dada dida didi Dido dodi dodo, dodo dodo dodi. Anthologie des poètes d’expression française: Bouke fè blan pase Desalin nan betiz. Kite Aragon boule Diven bizawèl li te bwè nan san-l toujou Césaire menm santi se pa koze a sa. Ayisyen gan yon lòt pawòl pou yo di. Nan vant nou gan yon loray k-ap bouyi Depi plat manje esklav la kontre Ak kout kleren nèg lib la. Fè bagèt la yo limen tanbou ban mwen. Ride sa-k vle klere chimen yo pou n-pase Ban-m kout lanbi k-pou travèse lanmè a. W-a wè kote tout moun ap manchte diksyonnè Pou yo mete-w an franse Pou yo mete-w an angle Pou yo mete-w an ris Pou yo mete-w an chinwa Pou yo mete-a an panyòl. (Félix Morisseau-Leroy (l956) nan “Dyakout 1,2,3”: C’é bon C’É bon, C’é bon, jige C’é bon, pè C’é bon, dépité C’é bon, grand prévot C’é bon, Empèrè Ça ous v’lez di ous C’é bon Ça ous v’lz di ous C’é bon Ç’é bon, jige Jigez-m Condamnez-m Acquittez-m C’é bon, Pè Baptisez-m Confessez-m Communien-m Confirmim-m Enterrez-m Chantez- libera-m C’é bon, dépité Bate-dos-m Votez pou ous C’é ça Mangez mangé-m Do’mi nan cabanne-moin Pitite fi-m ap fait café Ah ! La bon bonne à tout fait Ça ta fait la ville C’é bon police Calez-m, police rirale Bâton sans mémoi C’é bon Police oh ! Arretez-m Laguez-m avant élection C’é bon, huissiez C’é, apentè, Dégèpi-m Descente-dé-liez-m Ça pou’m di passé ça C’é bon, dépité M’a saoul bien saoul Pou’élections C’é bon, pastè Convètis-m Civilisez-m C’é bon Di-m parole: frèrre-là… Di-l’encô Mettez-m nan folklore Fai live ac moin Achetez-m bon ma’ché Venne moin chè C’é bon. (Félix Morisseau-Leroy (l95l) nan “Diacoute” p. 4-5) La pli La Pli, tombez, tombez La pli, tombez, Tombez, la pli A la belle la pli Toute bête content A la planter na planter dinmain Toute lan nuite nous pr’alle réver l’a’c-en-ciel Mwen ekri li jan li parèt nan liv pwezi a ki te pibliye nan ane 1951 mwen vle di «Diacoute» # en an  [Ak Michel-Ange Hyppolite]   Feliks Moriso-Lewa fèt Granwozye, Jakmèl 13 mas 1912 epi li mouri Miyami 5 sektanm 1998. Feliks Moriso-Lewa pase onz premye ane nan lavi li yo nan peyi li Grangwozye. apresa li rantre Pòtoprens, kote li te etidye pou li vin avoka. Moriso-Lewa te pwofesè lekòl epitou li te jounalis. Anvan Moriso-Lewa te kite Ayiti, li te travay nan Edikasyon Nasyonal kòm chèf divizyon nan domèn edikasyon piblik. Li sòti Pòtoprens epi li ale nan Columbia University Nouyòk, kote li mare youn metriz nan domèn edikasyon. Li te etidye tou nan New School of Social Research nan Nouyòk. Lè li te retounen Ayiti, li te travay kòm direktè jeneral Edikasyon Nasyonal. Nan ane 1953 Moriso-Lewa te kite peyi li kòm ekzile pou li te al tabli li nan divès peyi sou kontinan Lafrik la, tankou : Gana ak Senegal. Lè li te retounen Ayiti, li te travay kòm direktè jeneral Edikasyon Nasyonal. Nan ane 1953 Moriso-Lewa te kite peyi li kòm ekzile pou li te al tabli li nan divès peyi sou kontinan Lafrik la, tankou : Gana ak Senegal. M oriso-Lewa se powèt epi ekriven pyèsteyat. Tankou Michel-Ange Hyppolite di li nan Istwa Pwezi Kreyòl Ayiti : «Moriso-Lewa pa premye Ayisyen ki ekri pwezi an kreyòl.Si tout ekriven kritik yo dakò pou Dyakout pase kòm premye liv ki louvri branch literati kreyòl ekri a, se paske zèv pwezi kreyòl pa janm sispann ekri depi Dyakout te fin pran lari nan ane 1951 an.» ( Istwa Pwezi Kreyòl Ayiti p. 87 ) . P awòl la di li klè nan bon ti mamit: Youn pa an aryè de pa an avan. Se poutètsa nou deside biye lespri nou ak youn rechany tan lontan pou nou sonde an pwofondè dekiprevyen pwezi kreyòl Ayiti a ak youn travayè lakilti kou Moriso-Lewa. Zèv Tonton Moriso se youn zèv ki gen youn dimansyon totalkapital. Pou nou devwale tout sa ki ta dwe di sou Moriso-Lewa. Se youn liv antye pou nou ta ekri sou potorik gason sa a. Kòm espas nou genyen an limite, nou deside fè kèk bras sou oryantasyon pwezi Moriso-Lewa, estil pwezi li ak eritay li kite pou literati kreyòl la. N ou tout konnen depi sou lakoloni pwezi kreyòl te pran chemen fèy papye. Ekzanp vivan yo se: Lizèt Kite Laplenn (1757) epi Evahim ak Aza, yo rekopye nan ane 1809. Apa tèks sa yo, ki parèt nan tout liv literati, dwe gen anpil lòt ki ap dòmi byen fon nan kèk bibliyotèk anndan peyi a kou lòt bò dlo, men ki poko rive jwenn nou, paske tren rechèch sou literati kreyòl la poko jwenn vitès awòdpòte-l. Lè nou rantre nan peryòd endepandans lan nou jwenn kèk grenn ekriven kou Oswald Durand ak Georges Sylvain ki te pran desizyon tanpe pwezi yo ak so langay natifnatal la. Sepandan, se ak travay Moriso-Lewa nan pwezi, teyat epi istwakont, literati kreyòl Ayiti a te vin jwenn zèl pou li vole lonngpleying nan youn langay franchiz, ki tabli baz koupe fache ak tout aktivite lekriti kreyòl mòde-lage tankou sa te konn fèt anvan ane 1950 yo. Kout zo sa a, Moriso-Lewa te frape li ak konviksyon li, paske li te kwè tout bon nan prensipal richès pèp la te kreye depi nan tan esklavay la pou li te deklete, eklèsi vwa tout pitit Ayiti ki ta pe sibi tout kalite enjistis. Ak apwòch travay sa a, Moriso-Lewa te detere youn ja, paske se depi lè sa a tou pwezi kreyòl la pral chanje oryantasyon. Anfèt, anvan Moriso-Lewa pwezi kreyòl la te plis sèvi pou zanmore seche dlo chagren lanmou yo. Nou kab nonmen non tèks kou Lizèt Kite Laplenn ak Duvivier Lamahotière, Choukounn ak Oswald Durand, epi Reproche de Ti Yette ak Macillon Coicou. Konsa, kòm Moriso-Lewa te deside rantre nan batay san kache lonbrit, sa te lakòz lòt militan pwo-chanjman kou Paul Laraque, Claude Innocent, Frank Fouche elatriye suiv chemen an ansanm ak li.Nan fen ane swasant yo, gouvènman François Duvalier a te koupe souf pawòl jèvrin sa yo , men yo te al resisite anndan legliz gras ak pisans òganizasyon pè Ti legliz yo. Se vitalite mouvman reveye konsyans sa a ki te siye bwa a jouk pèp la te rive flanke makak la youn so kabrit. Ennèji pou kapote reny Jean-Claude Duvalier a te sòti nan pisans motè lanng kreyòl la. Nou konstate tou, depi apre ranvèsman ekip Jean-Claude Duvalier a sou pouvwa a, politisyen ak tout lòt mounn ki kwè nan avansman kòz pèp la te sèvi ak lanng pèp la. Anfèt, nanpren youn travayè literati nasyonal ki kab rive soufle youn van chanjman ki gen nanm tout bon, san li pa sèvi ak lanng nasyonal peyi kote li ap viv la. Nan ka pa nou se lanng kreyòl la. Moriso-Lewa te konn sa, lòt kanmarad ki te deside suiv kouran li an te konnen li epitou tout kreyolis jounen jodi yo rete kwè nan menm prensip la. Se sa ki lakòz wout Morisi-Lewa te trase pou literati kreyòl la rive jwenn nou entak nan fen ane 1990 yo. Pedale rive nan ane 1994 Maximilien Laroche te parèt ak menm konsta a anndan youn esè ki pote non Sémiologie Des Apparences ki soti nan GRELCA. Kidonk, oryantasyon kòk batay pwezi kreyòl modèn lan se rezilta konviksyon travay Moriso-Lewa nan ane 1950 yo. L è Moriso-Lewa ap ekri pwezi kreyòl, li pa nan dechidera. Se tankou kout tanbou a ki di: ” Sa ou gen pou ou di-m lan di-m li la a.” Li pa nan okenn vire adwat-agòch, ki riske lage mesaj li nan tyouboum. Moriso-Lewa se pòtvwa mas pèp la. Li sèvi ak pwòp langay pèp la pou li rapòte kondisyon lavi pèp la nan pwezi li. Nan youn atik nou te ekri nan Révue L’Étincelle (novanm-desanm 1983), ki te pibliye Monreyal, nou te kritike apwòch: ” sa ou gen pou di -m lan di-m li la a”. Sòti nan finisman ane 1990 yo rantre nan ane 2000 yo, nou te fè lòt pwopozisyon, men jounen jodi a, nou ap di menm jan ak pwofesè Joubert Satyre, nou pa te dwe rantre nan batay nouvèl jenerasyon ak ansyen jenerasyon, paske chak epòk gen apwòch lekriti pa li. Touris pa pran pòtre-m Pa pran pòtre-m touris M-twò lèd M-twò sal M-twò mèg [..] ‘Gi mi fay sens Epi, ale fè chimen-w touris Dyakout 1,2,3 pp. 20-21 Nan ti bout tèks sa a Moriso montre nou aklè, pèp la pa bezwen okenn mounn vin tire pòtre mizè li pou yo al pale li mal pi devan. Sepandan, pèp la bezwen lajan pou li viv. Lè Moriso-Lewa ap pale se pèp la limenm ki ap respire. Konesans Moriso-Lewa sou tout detay ki nan viwonnman lavi pèp la pèmèt li jwenn tout kalite mo wololoy pou li dekri reyalite lavi pèp nou an. Mo Moriso-Lewa chwazi pou li ekri tèks li yo se mo ki mache bradsibradsou ak jèm levasyon pèp nou an. Awòm pawòl Moriso-Lewa yo se esans lavi lakay. Jouk jounen jodi a estil ekriti sa a la toujou. Se limenm tou nou rele tèks ENDONT lan. Nan epòk Moriso-Lewa a kalite tèks sa yo te akseptab. Epitou yo te ede pwezi kreyòl la pran kap li pandan li ta pe pran plas li nan depatman literati je klere a. Pou jounen jodi a nou dwe ale pi lwen pase Moriso-Lewa. Si pou pwezi kreyòl la rete menm jan li te parèt nan tan Moriso-Lewa a nou mèt di nou ap viv nan ane 1950 yo toujou. Nan ane 2000 yo la a, nou pakab gen menm krent ak Moriso-Lewa, paske gen tout kalite medya pou analize, rapòte, esplike tout kalite mesaj nan kèlkeswa nivo a. Kidonk, chans pou nou rate objektif nou ak travay ekri nou yo pa anpil. Konsa, nou dwe kòmanse kase youn koub sèk nan estil travay nou san kè kase ni laperèz. Moriso-Lewa rapòte pawòl pèp la san detou epitou li rantre nan fason pèp la pale a pou li bay tèks li yo ranfò ak kout repetisyon. Se lè sa a tou li simen youn pafen kadans amoni sou pawòl yo ki pèmèt youn klate pwetik liminen figi yo delatètopye. Lè konsa se kòmsi ou ta pe resite youn litani. Kidonk, chamantiz pwezi kreyòl Moriso-Lewa yo mennen kòd sansib nou nan fondas natifnatal nou. Poudayè, pami powèt kreyòl nou li yo, si nou retire Kikiwainright, nou ka di nou poko tonbe sou younn ki metrize jwèt ale-vini repetisyon an menmjan ak Moriso-Lewa. Nan youn tèks san tit nou ta kab rele Dlo, nou jwenn youn litani ak mo dlo a: Dlo ki te la anvan tout bagay Dlo k-ap rete lè tout bagay fini Dlo ki batize timoun la yo Dlo ki pou lave kadav nou Dlo lapli dlo larivyè Dlo fontèn [..] Dlo nan kalbas dlo nan bokit Dlo nan danmjann Dyakout 1,2,3 p.51 Se kòmsi se youn rakle Moriso-Lewa ap ban nou ak mo dlo a. Men amezi li ap desann ak grenn mo sa a, mo a ap antrene nou nan youn alimba ki pèmèt nou dekouvri tout enpòtans dlo genyen nan lavi nou. Nan repete mo dlo a san rete li ( mo dlo a) vin tounen youn litani. Se nan litani sa a tou, nou ka dekouvri kadans tèks la. Lapli, tonbe, tonbe Lapli, tonbe Tonbe, lapli Ala bèl lapli [..] Tout lannuit nou pral reve lakansyèl Dyakout 1,2,3 p.30 Repetisyon ki nan tèks sa a fè nou reve lapli je klè. Lè repetisyon an pa fèt dirèk-dirèk ak mo lapli a li parèt ak mo ki kreye prezans lapli a nan panse nou. Se sa ki rive lè otè a sèvi ak mo lakansyèl la nan tèks ki pi wo a. Lakansyèl pa lapli, men pakab gen lakansyèl san lapli . E ritay Moriso-Lewa se pa senpman liv li kite yo, se an menm tan risk li te pran pou li sispann ekri an franse epi mete plim li nan sèvis pèp la ak lanng kreyèl la, sèl grenn lanng ki simante tout Ayisyen sou latè.Menmsi nou sanble Chinwa, Endou, Panyòl, Ewopeyen, depi nou pale kreyòl tout dout vole gagè. Nou ensiste sou mo risk la , paske nan epòk Moriso te pran kokennchenn desizyon sa a, mounn pa te enterese nan kreyòl. Dayè, yo te rele kreyòl patwa. Kidonk, lè Moriso-Lewa te pran desizyon ekri an kreyòl, li pa te pè sa nou rele izolman an. Nou dwe raple tou nan tan sa a se pwòp konpatriyòt li, ki ta pe viv sou menm tè ak li, ki pale menm lanng ak li, ki te kreye kondisyon izolman yo pou li. Men Moriso-Lewa te konnen li se kiyè bwa li pa ta kab pè chalè . Li te kontinye travay li san bwete. Apre senkant an ak youn ti degi sou tèt li, risk Moriso-Lewa a vin tounen eritay tout peyi a. Si nan ane 1950 yo, Tonton an te pran youn risk pou li kite youn eritay pou sa ki dèyè, nan kòmansman ane 1989, nan youn konferans sou kreyòl pwofesè Yvon Lamour te òganize nan Boston, Moriso-Lewa te parèt ak youn prediksyon. Li te di: “Gen youn tan ki pral rive kote literati Ayiti pral ekri an kreyòl”. Nan “Sémiologie Des Apparences”( 1994) Maximilien Laroche abòde lide prediksyon Moriso-Lewa a ak pawòl sa yo: “Par son(palande Moriso-Lewa) oeuvre poétique qui prépare et annonce l’écriture haïtienne du xxi ème siècle, il ( Moriso-Lewa) est le plus jeune de nos écrivains. Un écrivain de demain qui aurait commencé à publier aujourd’hui” P. 166. Nou pa konnen ki pousantaj chans ki genyen pou prediksyon sa a tounen reyalite. Sepandan, nou remake gen youn van kreyòl ki ap soufle anba plim sèten nan ekriven nou yo ki te konn ekri senpman an franse. Nou kab nonmen non mounn kou : Claude Pierre, Josaphat Large, Lyonel Trouillot, Julio Jn-Pierre,Franketienne, Maurice Cadet elatriye.Nou espere ekriven sa yo va monte travyy pwezi kreyòl yo ansanm ak enterè yo pou pwezi kreyòl menm rotè ak eritay Moriso-Lewa kite pou yo a. Sepandan, nou remake gen plizyè ane depi mesye sa yo ralanti sou peodiksyon yo an kreyòl. Antouka, nou espere kalite travay mesye sa yo tanmen an va sèvi angrè pou semans ki nan wout. Prediksyon Moriso-Lewa a fèt nan ane 1989, men plim Moriso-Lewa te anonse kouran tranzisyon an depi nan ane 1983 anndan Dyakout 1,2,3 ak youn tèks kou: Sa m- di nan sa Dépestre. Fè bagèt la yo limen tanbou ban mwen. Ride sa-k vle klere chemen yo pou n-pase Ban-m kout lanbi k-pou travèse lanmè a. W-a wè kote tout moun a manchte diksyonnè Pou yo mete-w an franse Pou yo mete-w an angle Pou yo mete-w an ris Pou yo mete -w an chinwa Pou yo mete-w an panyOl Dyakout 1,2,3 p.114 Moriso-Lewa sanse di nou li aklè, se pa ekri nan lanng etranje ki ap fè zèv nou travèse lanmè. Si nou simen bèl kout bagèt ak plim nou, eko mizik travay nou gen pou li vwayaje. Kidonk sekrè a se pa nan ki lanng zèv la pare, men se dabò fè youn zèv chelèn. Literati Japonnè gen lontan li ap travèse dlo, epoutan se nan lanng japonnè yo li ekri . Konbyen peyi sou latè ki pale japonnè? Youn sèl grenn: se Japon. Si nou suiv konsèy Moriso-Lewa youn jou nou va di menmjan ak li: Si ma bato-n ap konte zetwal nan bon van N-a kouche sou do pou n-tire kont Si lyann patat nou ap kouri atè kou koulèv vèt N-a chita bo dife pou n-tann mayi mi Dyakout 1,2,3 p.112 Moriso-Lewa se youn bèl jèm limyè ki te klere jaden kreyòl la. Kounye la a devwa tout jenn kreyòl yo se sakle plante wouze. Konsa xxi yèm syèk la pa pe pase san nou pa reve lakansyèl tout lajounen tout lannuit nan sobadji literati kreyòl la . Zèv Moriso-Lewa pibliye nan plizyè lanng : franse, angle, alman, ris, fanti, twi ak wòlòf. Men youn lis kèk zèv pami divès zèv Moriso-Lewa yo Plénitudes (pwezi franse), Pòtoprens, 1940 Natif-natal (pwezi), 1948 Dyakout (pwezi ), Pòtoprens , 1951 Adaptasyon Antigòn an kreyòl, Port-au-Prince, 1953 Dyakout 2, Monreyal, 1972 Kasamanza, Daka, 1977 Raviodyab/La ravine aux diables (istwakout an kreryòl ak franse), Pari 1982 Vilbonè, Miyami, 1982 Dyakout 1, 2, 3, 4 (pwezi), Nouyòk, 1990 Haitiad & Oddities ( seleksyon pwezi tradui an kreyòl ak Jeffrey Knapp), Miyami, 1991 Les Djons d’Ayiti-Tonma (istwakout), Pari, 1996. ——————————————————— Lisette quitte la plaine Mon perdi bonher A moE; Gie A moin semble fontaine Dipi mon pas mire toue La jou quand mon coupe canne Lèz tèks sa a soti nan: Li konprann ekri: yon jaden kreyòl ak Michel-Ange Hyppolite, Hugues Lamour, Jacqueline Beauge-Rosier Nan choukounn nou li: Yon ti blan vini rive P’tit bab’rouge, bell’ figur’ rose Mont’ sou cote, bell’ chive; Malheu’ moin, li qui la cause [..] Choucoune quitte moin, de pieds moin lan chaine. Conjonction # 195 p.35. Nan Reproche De Ti Yette, Massillon Coicou a nou li: Lo moin te gen l’agent , te trouve moin belle Tankou gnou ti bijou Men l’agent fini, moin gnou azizouelle Jouqu’a temps ou dit’m chou! Conjonction # 195 p. 45 Nan ane 1901 nou vin jwenn Georges Sylvain ak youn liv kou Cric? Crac! youn adaptasyon tèks istwakont La Fontaine yo, kote li pral eseye sèvi ak pwezi kreyòl la pou li fè edikasyon popilè. Nou kab di oryantasyon sa a pa tèlman mòde, paske sòti 1951 rive jounen jodi a se apwòch revandikasyon sosyal Moriso-Lewa a ki rive kite mak li sou powèt kreyòl nou yo. Yo di travayè pa gan dwa pran midi M-pral pale pou yo [..] M-pral pale bondye pou yo [..] Mesye, pikwa Pikwa pou chèf d-ekip Mesye, pikwa Pikwa non pou fòmann Mesye, pikwa (Dyakout 1,2,3 p.35.) Men kèk echantiyon pwezi Moriso-Lewa. Genyen ki ekri ak ansyen òtograf la, konsa tou genyen ki parèt ak vèsyon òtograf leta Ayiti te pibliye nan ane 1979 la. Mèsi papa Desalin Papa Desalin, mèsi Chak fwa m’ santi sa-m ye M’ di mèsi, Desalin Chak fwa m’ tande youn nèg koloni Ki poko lib pale M’di: Desalin, mèsi Se mwen k’ konnen sa ou ye pou mwen Mèsi, papa Desalin Si m’ youn nonm Se pou m’ di : mèsi, Desalin Si m’ ouvè je-m gade Se gras a ou, Desalin Si m’ leve tèt mwen pou m’ mache Se gras a ou, Desalin Chak fwa m’ gade lòt nèg M’ di mèsi, Desalin Lè m’ wè sa k’ ap pase lòt kote M’ di: mèsi, Desalin Lè m’ tande kèk nèg parèy mwen pale M’ di: mèsi, papa Desalin Se mwen k’ konnen sa ou ye pou mwen Towo Desalin Desalin, san mwen Desalin, de grenn je-m Desalin, zantray mwen Se mwen k’ konnen Se pou tout nèg di: Mèsi Desalin Se ou k’ montre nou chimen nou Mèsi Desalin Se ou k’ limyè nou Desalin Se ou ki ban-n tè n’ ap pile a Syèl ki sou tèt nou an Pyebwa, larivyè Lanmè, letan, se ou Desalin, se ou k’ ban-n solèy Ki ban-n lalin Ou ki ban-n sè, frè-n Manman, papa-n, pitit nou Se ou ki fè-n youn jan youn mannyè Nou pa kou tout nèg Si m’ gade tout mounn nan je Se ou k’ ap gade yo, Desalin Se ou ki ban-n dlo pou n’ bwè Ou ki ban-n manje pou n’ manje Mèsi, papa Desalin. Epi, se ou ki ban-n kay pou n’rete Ou ki ban-n kote pou n’ fè jaden Se ou k’ montre-n chante Ou k’ montre-n di: non Yo di gan nèg ki di: wi,wi. Gan nèg ki di: yèssè Ou montre-n di: non Desalin, montre tout nèg Tout nèg sou latè di: non Mèsi, papa Desalin Gan nèg ki vle esplike: “Tan jodi pa tan pase E ke wi alèkile La fraternité humaine L’ humanité, la civilisation” Tou sa, se franse Mwen menm, se Desalin m’ konnen M’ di: mèsi, papa-m Se ou k’ fè-m Manman-m se pitit ou Tigason, tifi, se pitit ou tou Mèsi, Desalin Pitit-pitit mwen, se pitit ou Wa Desalin, mèsi M’ pa bezwen pale pou drapo a! Pa bezwen pale pou Lakayè Pou Gonayiv! Yo di sa deja E ki mounn k’ ap tande sa ankò? Mès rekwiyèm 17 oktòb? Ki mounn ki pral Katedral? Diskou Minis? Ki mounn k’ap koute sa? Men, sa m’ di la a Se youn sèl mo: mèsi Mèsi Desalin papa-m Gan mounn ki pa konnen Fò m’ di yo San ou nou pa ta la a Mèsi, papa Desalin Epi, fini ak Patè Nostè-w la a Monseyè, Desalin pa mouri Ase pale franse, Minis Desalin pap janm mouri Desalin la Nèg sa a ta ka mouri! Desalin nan kè-m Lam-o-pye Desalin ap veye Youn jou Desalin va leve Jou sa a, nou tout n’ a konnen N’ a konnen si 1804 N’ a konnen si Lakayè N’ a konnen si Lakrèt-a-Pyewo N’ a konnen si Vètyè Desalin te fè tou sa Pou ti nèg ekri powèm Pou Minis fè diskou Pou pè chante Te Deoum Pou Monseyè bay labsout Desalin pa bezwen labsout Tou sa Desalin fè bon Youn jou Desalin va leve W’ a tande nan tout lanmè Karayib Y’ape rele kote-l Desalin pran lèzam Arete-l Lè a, w’ a tande vwa-l kon loray Tout nèg koupe tèt boule kay W’ a tande nnan tout Lamerik Y’ ape rele: rete-l Vwa Desalin deja an radyo Koupe tèt boule kay Nan tout “Harlem” Desalin ap mete lòd W’ a tande: bare Desalin Jouk “Dakar” Jouk “Johannesburg” W’ a tande: kote Desalin pase? Koupe tèt boule kay Desalin pa bezwen labsout Pa bezwen padon Bondye Okontrè: Desalin se bra Bondye Desalin, se jistis Bondye Pa bezwen Patè Nostè Monseyè Ni eskiz nèg yo vle mande blan a yo Desalin pa bezwen Pou tou sa l’ fè m’ di: papa Desalin, mèsi Pou tou sa l’ pral fè M’ di: mèsi, papa Desalin * Tèks sa a ekri daprè òtograf  lwa 18 sektanm 1979 la. Sa m-di nan sa, Dépestre Gan yon pawòl k-ap pale nan tout peyi Y-ap pale-l an Frans, y-ap pale- an Ayiti Yon koze ki jan pou ti nèg ekri Si Dépestre vle mande Aragon Si Césaire vle reponn Dépestre Sa m-di nan sa: zafè yo M-mande Boukmann, m-mande Desalin Ki jan pou ti nèg Ayisyen ekri M-sanble tout moun anba tonnèl mwen M-rete tou sa m-kontre nan bann Rara-m Tout Wa-Madigra k-ap monte Bèlè M-mande yo: sa n-di nan sa ? M-mande tèt mwen, m-mande vant mwen M-tande manman-m ap chante yon chanson M-wè papa-m k-ap mennen yon konbit M-gade sè-m yo k-ap triye kafe M-koute frè-m yo k-ap sèkle yon jaden Pitit mwen yo k-ap tire kont Gou ven-kann nan kafe-m Koulè tè nan jarèt mwen toujou Van nan mòn ap antre nan kalbas mwen E pi lwen, pi lwen, jouk lòt peyi Lwen, pi lwen pase nan Ginen Menm kout lanbi Sen-Domeng lan Klaksonn, radyo, sirèn pa wè la Reponn mwen: sa n-di nan sa ? N-ap chante ansanm: Nou pa ganyen Pyano Agaou Wèdo Nou pa ganyen Pyano Se twa Tanbou Nou ganyen M-mande matlo k-ap jwe zaviwon M-mande medam yo k-ap rele nan veye Travayè sou wout Travo Piblik la yo Ti machann K-ap vann ze nan lari M-mande chofè kamyon Leogàn-Difò M-mande Madan Sara: sa n-di nan sa ? Kannòt nou chavire Siklòn kraze kay nou Larivyè bwote pitimi-m Menm lè a tou, pri danre tonbe. Sa ou wè n-di nan sa ? Lè Rara rive, n-a fè chante sou yo. Gan: nou Gan: yo Yo: ekri franse Nou: konn fè chante. Lè chante-n tounen siklòn N-a kraze kay tou Sa te rive deja L-a rive ankò Si ma bato-n ap konte zetwal nan bon van N-a kouche sou do pou n-tire kont Si lyann patat nou ap kouri atè kou koulèv vèt N-a chita bò dife pou n-tann mayi mi. Tanbou rada gan yon son pou l-ba-w Lè kè nèg isit kontan vre, pitit Men tou ! Ou menm ki an egzil, si ou te kapab Seye non, Dépestre, Si ou te ka jwenn jan banbou gwonde. Sa ganyen poul-rive kou yon zeklè Lè-w tande youn, de, twa, san, Ou tande san, de san, twa san, mil, Tande mil, de mil, twa mil, milyon. Bon! Tout ti nèg bouke, fache nèt, fache nèt Ou Konnen: bouke ranni pou chwal galonnen Tout bèt nan bwa an kòlè, move sa l-fè-l fè Ou monte nan balkon ak mesye a yo Pou-w gade laba, lwen, lwen, briz la Tanpèt la k-ap vini ak lapli loray la Nan yon balkon wo ak mesye a yo Pou-w gade ‘pèp souvren’ k-ap prale pase W-a di-m, atò, se pou di-m ti frè Nan ki lang ou santi bagay sila a. Pa koute moun k-ap di: écoute mon vieux ! Gade anba, laba a, sa k-ap vini laba a Ou pa wè se an kreyèl l-ap vini Jan l-ap mache, jan l-ap danse nan lè a Sote, ponpe, woule, kouri, naje, vole a Ki lòt jan pou ekri-l ? Si ou vle rete nan balkon san desann Se pou chwazi vit anvan l-twò ta. Ekri, pa ekri: sa-k pou fèt la… Si ou sonje byen, se te konsa Sen Domeng. Apre, sa n-te jwenn pou n-di: Didi dadi dada, dada dida didi Dido dodi dodo, dodo dodo dodi. Anthologie des poètes d’expression française: Bouke fè blan pase Desalin nan betiz. Kite Aragon boule Diven bizawèl li te bwè nan san-l toujou Césaire menm santi se pa koze a sa. Ayisyen gan yon lòt pawòl pou yo di. Nan vant nou gan yon loray k-ap bouyi Depi plat manje esklav la kontre Ak kout kleren nèg lib la. Fè bagèt la yo limen tanbou ban mwen. Ride sa-k vle klere chimen yo pou n-pase Ban-m kout lanbi k-pou travèse lanmè a. W-a wè kote tout moun ap manchte diksyonnè Pou yo mete-w an franse Pou yo mete-w an angle Pou yo mete-w an ris Pou yo mete-w an chinwa Pou yo mete-a an panyòl. (Félix Morisseau-Leroy (l956) nan “Dyakout 1,2,3”: C’é bon C’É bon, C’é bon, jige C’é bon, pè C’é bon, dépité C’é bon, grand prévot C’é bon, Empèrè Ça ous v’lez di ous C’é bon Ça ous v’lz di ous C’é bon Ç’é bon, jige Jigez-m Condamnez-m Acquittez-m C’é bon, Pè Baptisez-m Confessez-m Communien-m Confirmim-m Enterrez-m Chantez- libera-m C’é bon, dépité Bate-dos-m Votez pou ous C’é ça Mangez mangé-m Do’mi nan cabanne-moin Pitite fi-m ap fait café Ah ! La bon bonne à tout fait Ça ta fait la ville C’é bon police Calez-m, police rirale Bâton sans mémoi C’é bon Police oh ! Arretez-m Laguez-m avant élection C’é bon, huissiez C’é, apentè, Dégèpi-m Descente-dé-liez-m Ça pou’m di passé ça C’é bon, dépité M’a saoul bien saoul Pou’élections C’é bon, pastè Convètis-m Civilisez-m C’é bon Di-m parole: frèrre-là… Di-l’encô Mettez-m nan folklore Fai live ac moin Achetez-m bon ma’ché Venne moin chè C’é bon. (Félix Morisseau-Leroy (l95l) nan “Diacoute” p. 4-5) La pli La Pli, tombez, tombez La pli, tombez, Tombez, la pli A la belle la pli Toute bête content A la planter na planter dinmain Toute lan nuite nous pr’alle réver l’a’c-en-ciel Mwen ekri li jan li parèt nan liv pwezi a ki te pibliye nan ane 1951 mwen vle di «Diacoute» # en an reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:07", "url": "https://kreyol.org/moriso/", "image_url": null}
{"text": "mercedes | REKA\n\nMERCEDES  FOUCHARD GUIGNARD [Ak Pierre-Michel Chéry] Deyita konte pami youn nan entčlektyčl ayisyen, sosyete a onore depi nan vivan yo. Deyita gen dwa pa fč lajan ak liv li pibliye yo, men se pa fasil pou moun wč asosyasyon, enstitisyon ap envite moun k ap reflechi sou pwoblčm peyi a vin pran lapawņl. Nou kwaze Deyita devan etidyan nan fakilte, nou kwaze Deyita devan jčn gason ak jčn fanm anndan asosyasyon, nou jwenn biwo leta, k ap onore Deyita piblikman pou travay li. Ankourajman sa yo te ka pi cho, men fņk nou rekončt sosyete ayisyen an chich nan bat bravo pou moun ki travay pou li. Kisa ki fč Deyita rankontre siksč nan aktivite l? Čske se paske Deyita se yon fanm? Se pa sčl fanm ki ekri nan peyi a. Čske se paske travay li chita sou kilti peyi a? Se ka sa, men se pa sčl moun ki ekri sou kilti peyi a. Čske se paske li sčvi ak kreyņl la kņm zouti pou l travay? Se pa sčl moun ki ekri an kreyņl anndan peyi a, epi Deyita pa ekri an kreyņl sčlman. Sa pou nou remake lakay Deyita: tou twa aspč sa yo (fanm, kilti ayisyen, kreyņl) fč yon sčl makonn nan travay li. Deyita ranmase, anndan travay li, twa nan pi gwo batay ki nesesč pou avansman sosyete a ak epanouyisman ti Ayisyen: batay pou dwa fanm yo, batay pou kilti pčp la, batay pou lang kreyņl la. Se rezilta travay, tankou travay Deyita yo, k ap fč pwomosyon pou moun anndan peyi a, se yo ki pral ban nou yon sosyete kote Ayisyen pa wont kilti li, yon sosyete kote sitwayen yo pa viv ak santiman yo enferyč, yon sosyete kote fanm ak gason gen tout respč yo, epi jwi dwa yo egal-ego. Kilčs moun Deyita ye? Deyita fčt Pņdpč, nan lane 1935. Bon non Deyita se Mercedes FOUCARD GUIGNARD. Ayisyen kwaze ak Deyita ak baton peleren l k ap monte desann nan tout kņ peyi a ap chache konnen. N al rekončt Deyita k ap viv Senmak kote mari li moun. Deyita se manm fondatč ASKONNA (Asosysasyon Konbit Natif-Natal), Deyita se manm CHAF (Comité Haļtien Art et Folklore). Nou jwenn tras li Nouyņk kņm manm Sosyete koukouy. Epi li retounen vin viv nan peyi l, kote l ap separe sa li jwenn nan peyi a ak lņt moun. Moun ki konn Deyita byen, di Deyita gen plizyč chapo atis nan tčt li: yon chapo pou pwezi, yon chapo pou woman, yon chapo pou pyčs teyat epi yon chapo kņm etnograf, fouyadņ k ap defounen kilti peyi a. Pami liv Deyita pibliye nou jwenn: Les désespérés (1964) – Majņdyņl, pwezi (1981) – Nanchon, teyat (1985) – Contes des Jardins du Pays de Titoma (1989) – Kont nan Jaden Peyi Titoma (1991) – La légende des loas (1993) – Esperans Dezire, woman (1989), Objets au quotidien (art et culture populaire en Haļti), 1993, Mon pays Inconnu (1997). Sou kisa Deyita travay? Menmsi Deyita gen plizyč kalite chapo atis nan tčt li, se aktivite etnograf benevņl li, ki pčmčt li jwenn materyo pou li kase, separe bay Ayisyen. Aspč atis la, lakay Deyita, enpņtan pou nou konprann demach Deyita. Sa Deyita defounen yo, li pa kouche yo sou papye, tankou yon savan k ap pran distans li, k ap goumen pou emosyon li pa sņti deyņ nan prezantasyon rezilta travay la yo. Demach la diferan lakay Deyita, Deyita jwenn, li entčprete epi li mete pa l. Yon liv tankou “La Légende des Loas” montre nou sa. Nan liv sa a, Deyita prezante nou kouman Ayisyen ņganize inivč envizib yo, chapant sosyete envizib la, plas, ran ak travay chak pčsonaj, regleman k ap gide inivč sa a. Epi: pčsonaj yo viv pčsonalite yo, nan sitiyasyon chirepit ak lamoni, tankou nenpņt ki moun k ap viv nan mitan lņt moun. Nan “Kont nan Jaden Ti Toma”, Deyita ranmase yon ventčn kont, nan kont klasik peyi a, tankou “Ti pye zoranj”. Moun prčske pa tire kont ankņ nan peyi a, yon travay tankou ” Kont nan Jaden Ti Toma” ap pčmčt moun ki vle konprann peyi a, analize kouman ayisyen, depi sou tan benbo, itilize kont pou yo prezante divčs kalite rapņ depaman, nan mitan moun anndan sosyete a: lanmou/rayisman, jalouzi/lamoni, mawonnaj/franchiz, soumisyon/revņl, entčdi/tantasyon. Enpņtans kont yo, pou etnograf la, chita sou karaktč pčmanan fon konsyans moun peyi a. Esperans Dezire se youn nan woman Deyita pibliye ki jwenn lwanj nan men anpil kritik. Men yon mņso nou pran nan yon analiz Lunine Pierre-Jerome te fč, mņso sa a nou pran l nan Jounal Kreyņl Ayisyen JKA (Jiyč 2002, Volim 1, Nimewo 1), sou sit www.kreyol.org “Malgre istwa Esperans Dezire se yon istwa imajine, li dekri reyalite pčp ayisyen an, kote kontradiksyon jčmen nan sosyete a tankou dyondyon. Pa egzanp, kontradiksyon pitit anndan ak pitit deyņ, moun lavil ak moun andeyņ, kretyen ak vodouyizan, moun rich ak moun pņv, mčt kay ak restavčk, franse ak kreyņl, elatriye. Anfen, Deyita, nan liv Esperans Dezire a, dekri tablo lavi pčp ayisyen an jan l ye a san wete san mete. Chak moun ki li Esperans Dezire ka wč tčt yo nan liv la. Se yon roman ki envite lektč a nan yon refleksyon pwofon, nan yon kesyonnman sou lavi. Se yon liv trajiko-dramatik, w ap ri, w ap kriye men ou p ap janm bouke li, piske liv la kenbe w sou gwo tansyon pou konnen kisa k pral pase apre” Ki filozofi k ap travčse atis la? Pou nou konprann ki fņs k ap pouse Deyita, n ap jwenn repons la nan pwņp bouch ekriven an, apati yon estrč nan yon chita-koze li te fč ak Edikatč/l’Educateur, nan liv Emmanuel Vedrine yo rele “An Annotated Bibliography on Haitian Creole”[1], paj 501. Nan estrč sa a, ki pa t fčt pou sa dirčkteman, nou dekouvri filozofi ekriven an ki chita sou yon rado rapņ depaman ant 2 fņs, tankou rapņ lavil/andeyņ, rapņ fanm/gason, lanmou/mepri pou peyi a, vizyon kominotč anfas vizyon endividyalis, rejyonalis nan pčsepsyon sitwayen yo sou leta a. Se tout lide sa yo k ap travay lespri ekriven an k ap fč l ekri. Men sa ki enteresan lakay otč a se metņd li kwč ki ka pčmčt Ayisyen depase chirepit initil k ap depafini sosyete a. Pou pifņ lide ki parčt nan chita-koze a, n ap jwenn divčs kalite pozisyon sou yo. Sa ki vle di ekriven an pran pozisyon nan deba sou sosyete a, se pa yon moun ki chita ap reve nan nyaj. Gen moun k ap dakņ, konsa gen lņt ki p ap dakņ ak Deyita. Metņd Deyita pwopoze pou Ayisyen depase difikilte yo se tčt ansanm, se lanmou. La ankņ gen divčs kalite pozisyon. Nan menm chita-koze a, ekriven an rekončt limit li nan difikilte pou l esplike yon seri fenomčn: pwoblčm lijyčn lavil yo[2], abitid fč moun kado lakay moun “andeyņ”, nou pa wč lavil, esplikasyon sou yon fenomčn tankou antere lonbrit[3]. Sa ki pi rčd, Esperans Dezire parčt nan yon gwo moman boulvčs, men ki te charye anpil lespwa, kote Ayisyen te konprann peyi a te pral sņti nan pwoblčm. Kenz lane apre Esperans Dezire sitiyasyon peyi a vin pi mal. Nan Esperans Dezire, youn nan pčsonaj yo, Jilyen te konprann move tan an te dčyč: “Je suis convaincu que les choses vont changer. Je sais que cette corruption a atteint son apogée…”. An 2006, fņk Jilyen ta admčt sosyete a bay legen… Sosyete a antre nan kalfou lanfč kote entčdi pa egziste: sčl regleman sosyete a rekončt se fņs zam ak lajan. Kouman Deyita ka reprezante yon modčl pozitif pou ti Ayisyen? Premye leson yon Ayisyen ka pran nan men Deyita, se fason li asepte kilti peyi a pou l viv li san konplčks, san pyčs santiman enferyorite ni lawont. San li pa nan fč polemik ak pčsonn sou vodou, sou lang kreyņl, Deyita ap vanse ak konviksyon se sa l ap fč a ki bon. E li gen rezon. Youn nan trč karaktč ki fņ lakay Ayisyen, Ayisyen neglije, se renmen leve defi. Trč karaktč sa a nou jwenn li lakay Deyita, san li pa di l. Tout traka Deyita ap bay tčt li pou li defann kilti pčp la, mare ak trč karaktč sa a ki fņ lakay Ayisyen (klas mwayčn sitou). Trč karaktč sa a depaman ak mantalite asiste k ap gaye nan tout kņ sosyete a jouk nan bitansyon yo. Nan menm entčvyou a, Deyita trayi tčt li, se yon Ayisyen pčpč ki fņse l ekri yon liv pou l montre kreyņl ka pale pawņl lanmou, san gwo mo. Renmen leve defi a, se youn nan zouti, Ayisyen gen tou pare nan alfņ yo, k ap itil yo tout bon, jou yo vle fč kichņy ki bon ak peyi yo. Dezyčm leson yon Ayisyen ka pran nan men Deyita, se angajman li nan sosyete a. Nan yon sosyete kote angajman vle di kouri dčyč pņs politik, manipilasyon ak ipokrizi mouche defas, Deyita pran reskonsablite l kņm sitwayen peyi a, li foure bouch nan koze yo, li pote limyč kote li jije li nesesč, li montre tout moun li admčt li gen limit, malgre li fouye nan kilti peyi a, li konnen li pa oblije bay manti. Premye reskonsablite yon entčlektyčl se ončtete. Twazyčm leson an, ki se youn nan pi gwo leson yo, se pou Ayisyen aprann konte sou pwņp fņs yo. Etan Ayisyen, nan tout kalite kouch sosyal endistenkteman asepte viv nan mande lacharite. Deyita met pawņl nan bouch Yaya :”Pa konte sou lņt pou regle zafč lakay nou, se nou ki pou mete tčt ansanm”. Dčyč tčt ansanm nan gen pou Ayisyen aprann konte sou fņs ponyčt yo. ————————– [1] Emmanuel W. Vedrine, “An Annotated Bibliography on Haitian Creole”, Copyright Educa Vision Inc. Coconut Creek, Il FL; ISBN 1-58432-179-2 [2] ki sņti dčske andeyņ se bčt ki resikle dechč ņganik yo, vil yo pa ofri posibilite sa a, moun ki debake lavil yo ap tann yo jwenn menm fasilite yo ak andeyņ. Men sa ki grav la andeyņ, zanimo pa ka resikle dechč plastik yo. Pwoblčm lavil la ap parčt tčt li andeyņ. [3] Men yon esplikasyon sou antere lonbrit la gen yon gwo esplikasyon espirityčl, li vle di timoun ki fčt la, li menm ak tč a, yo fč yon sčl, pye bwa k ap grandi sou tčt lonbrit li a, reprezante yon doub li k ap akonpaye l pou lavi. Si timoun nan respekte lanati a (pye bwa a) ki se sous lavi a, l ap jwenn rekonpans la an retou. Peyi a k ap depafini an se konsekans yon regleman nan lwa natirčl yo, danti yo te aprann nou, nou voye jete.  [Ak Pierre-Michel Chéry] Deyita konte pami youn nan entčlektyčl ayisyen, sosyete a onore depi nan vivan yo. Deyita gen dwa pa fč lajan ak liv li pibliye yo, men se pa fasil pou moun wč asosyasyon, enstitisyon ap envite moun k ap reflechi sou pwoblčm peyi a vin pran lapawņl. Nou kwaze Deyita devan etidyan nan fakilte, nou kwaze Deyita devan jčn gason ak jčn fanm anndan asosyasyon, nou jwenn biwo leta, k ap onore Deyita piblikman pou travay li. Ankourajman sa yo te ka pi cho, men fņk nou rekončt sosyete ayisyen an chich nan bat bravo pou moun ki travay pou li. Čske se paske Deyita se yon fanm? Se pa sčl fanm ki ekri nan peyi a. Čske se paske travay li chita sou kilti peyi a? Se ka sa, men se pa sčl moun ki ekri sou kilti peyi a. Čske se paske li sčvi ak kreyņl la kņm zouti pou l travay? Se pa sčl moun ki ekri an kreyņl anndan peyi a, epi Deyita pa ekri an kreyņl sčlman. Sa pou nou remake lakay Deyita: tou twa aspč sa yo (fanm, kilti ayisyen, kreyņl) fč yon sčl makonn nan travay li. Deyita ranmase, anndan travay li, twa nan pi gwo batay ki nesesč pou avansman sosyete a ak epanouyisman ti Ayisyen: batay pou dwa fanm yo, batay pou kilti pčp la, batay pou lang kreyņl la. Se rezilta travay, tankou travay Deyita yo, k ap fč pwomosyon pou moun anndan peyi a, se yo ki pral ban nou yon sosyete kote Ayisyen pa wont kilti li, yon sosyete kote sitwayen yo pa viv ak santiman yo enferyč, yon sosyete kote fanm ak gason gen tout respč yo, epi jwi dwa yo egal-ego. Deyita fčt Pņdpč, nan lane 1935. Bon non Deyita se Mercedes FOUCARD GUIGNARD. Ayisyen kwaze ak Deyita ak baton peleren l k ap monte desann nan tout kņ peyi a ap chache konnen. N al rekončt Deyita k ap viv Senmak kote mari li moun. Deyita se manm fondatč ASKONNA (Asosysasyon Konbit Natif-Natal), Deyita se manm CHAF (Comité Haļtien Art et Folklore). Nou jwenn tras li Nouyņk kņm manm Sosyete koukouy. Epi li retounen vin viv nan peyi l, kote l ap separe sa li jwenn nan peyi a ak lņt moun. Moun ki konn Deyita byen, di Deyita gen plizyč chapo atis nan tčt li: yon chapo pou pwezi, yon chapo pou woman, yon chapo pou pyčs teyat epi yon chapo kņm etnograf, fouyadņ k ap defounen kilti peyi a. Pami liv Deyita pibliye nou jwenn: Les désespérés (1964) – Majņdyņl, pwezi (1981) – Nanchon, teyat (1985) – Contes des Jardins du Pays de Titoma (1989) – Kont nan Jaden Peyi Titoma (1991) – La légende des loas (1993) – Esperans Dezire, woman (1989), Objets au quotidien (art et culture populaire en Haļti), 1993, Mon pays Inconnu (1997). Menmsi Deyita gen plizyč kalite chapo atis nan tčt li, se aktivite etnograf benevņl li, ki pčmčt li jwenn materyo pou li kase, separe bay Ayisyen. Aspč atis la, lakay Deyita, enpņtan pou nou konprann demach Deyita. Sa Deyita defounen yo, li pa kouche yo sou papye, tankou yon savan k ap pran distans li, k ap goumen pou emosyon li pa sņti deyņ nan prezantasyon rezilta travay la yo. Demach la diferan lakay Deyita, Deyita jwenn, li entčprete epi li mete pa l. Yon liv tankou “La Légende des Loas” montre nou sa. Nan liv sa a, Deyita prezante nou kouman Ayisyen ņganize inivč envizib yo, chapant sosyete envizib la, plas, ran ak travay chak pčsonaj, regleman k ap gide inivč sa a. Epi: pčsonaj yo viv pčsonalite yo, nan sitiyasyon chirepit ak lamoni, tankou nenpņt ki moun k ap viv nan mitan lņt moun. Nan “Kont nan Jaden Ti Toma”, Deyita ranmase yon ventčn kont, nan kont klasik peyi a, tankou “Ti pye zoranj”. Moun prčske pa tire kont ankņ nan peyi a, yon travay tankou ” Kont nan Jaden Ti Toma” ap pčmčt moun ki vle konprann peyi a, analize kouman ayisyen, depi sou tan benbo, itilize kont pou yo prezante divčs kalite rapņ depaman, nan mitan moun anndan sosyete a: lanmou/rayisman, jalouzi/lamoni, mawonnaj/franchiz, soumisyon/revņl, entčdi/tantasyon. Enpņtans kont yo, pou etnograf la, chita sou karaktč pčmanan fon konsyans moun peyi a. Esperans Dezire se youn nan woman Deyita pibliye ki jwenn lwanj nan men anpil kritik. Men yon mņso nou pran nan yon analiz Lunine Pierre-Jerome te fč, mņso sa a nou pran l nan Jounal Kreyņl Ayisyen JKA (Jiyč 2002, Volim 1, Nimewo 1), sou sit www.kreyol.org “Malgre istwa Esperans Dezire se yon istwa imajine, li dekri reyalite pčp ayisyen an, kote kontradiksyon jčmen nan sosyete a tankou dyondyon. Pa egzanp, kontradiksyon pitit anndan ak pitit deyņ, moun lavil ak moun andeyņ, kretyen ak vodouyizan, moun rich ak moun pņv, mčt kay ak restavčk, franse ak kreyņl, elatriye. Anfen, Deyita, nan liv Esperans Dezire a, dekri tablo lavi pčp ayisyen an jan l ye a san wete san mete. Chak moun ki li Esperans Dezire ka wč tčt yo nan liv la. Se yon roman ki envite lektč a nan yon refleksyon pwofon, nan yon kesyonnman sou lavi. Se yon liv trajiko-dramatik, w ap ri, w ap kriye men ou p ap janm bouke li, piske liv la kenbe w sou gwo tansyon pou konnen kisa k pral pase apre” Pou nou konprann ki fņs k ap pouse Deyita, n ap jwenn repons la nan pwņp bouch ekriven an, apati yon estrč nan yon chita-koze li te fč ak Edikatč/l’Educateur, nan liv Emmanuel Vedrine yo rele “An Annotated Bibliography on Haitian Creole”[1], paj 501. Nan estrč sa a, ki pa t fčt pou sa dirčkteman, nou dekouvri filozofi ekriven an ki chita sou yon rado rapņ depaman ant 2 fņs, tankou rapņ lavil/andeyņ, rapņ fanm/gason, lanmou/mepri pou peyi a, vizyon kominotč anfas vizyon endividyalis, rejyonalis nan pčsepsyon sitwayen yo sou leta a. Se tout lide sa yo k ap travay lespri ekriven an k ap fč l ekri. Men sa ki enteresan lakay otč a se metņd li kwč ki ka pčmčt Ayisyen depase chirepit initil k ap depafini sosyete a. Pou pifņ lide ki parčt nan chita-koze a, n ap jwenn divčs kalite pozisyon sou yo. Sa ki vle di ekriven an pran pozisyon nan deba sou sosyete a, se pa yon moun ki chita ap reve nan nyaj. Gen moun k ap dakņ, konsa gen lņt ki p ap dakņ ak Deyita. Metņd Deyita pwopoze pou Ayisyen depase difikilte yo se tčt ansanm, se lanmou. La ankņ gen divčs kalite pozisyon. Nan menm chita-koze a, ekriven an rekončt limit li nan difikilte pou l esplike yon seri fenomčn: pwoblčm lijyčn lavil yo[2], abitid fč moun kado lakay moun “andeyņ”, nou pa wč lavil, esplikasyon sou yon fenomčn tankou antere lonbrit[3]. Sa ki pi rčd, Esperans Dezire parčt nan yon gwo moman boulvčs, men ki te charye anpil lespwa, kote Ayisyen te konprann peyi a te pral sņti nan pwoblčm. Kenz lane apre Esperans Dezire sitiyasyon peyi a vin pi mal. Nan Esperans Dezire, youn nan pčsonaj yo, Jilyen te konprann move tan an te dčyč: “Je suis convaincu que les choses vont changer. Je sais que cette corruption a atteint son apogée…”. An 2006, fņk Jilyen ta admčt sosyete a bay legen… Sosyete a antre nan kalfou lanfč kote entčdi pa egziste: sčl regleman sosyete a rekončt se fņs zam ak lajan. Premye leson yon Ayisyen ka pran nan men Deyita, se fason li asepte kilti peyi a pou l viv li san konplčks, san pyčs santiman enferyorite ni lawont. San li pa nan fč polemik ak pčsonn sou vodou, sou lang kreyņl, Deyita ap vanse ak konviksyon se sa l ap fč a ki bon. E li gen rezon. Youn nan trč karaktč ki fņ lakay Ayisyen, Ayisyen neglije, se renmen leve defi. Trč karaktč sa a nou jwenn li lakay Deyita, san li pa di l. Tout traka Deyita ap bay tčt li pou li defann kilti pčp la, mare ak trč karaktč sa a ki fņ lakay Ayisyen (klas mwayčn sitou). Trč karaktč sa a depaman ak mantalite asiste k ap gaye nan tout kņ sosyete a jouk nan bitansyon yo. Nan menm entčvyou a, Deyita trayi tčt li, se yon Ayisyen pčpč ki fņse l ekri yon liv pou l montre kreyņl ka pale pawņl lanmou, san gwo mo. Renmen leve defi a, se youn nan zouti, Ayisyen gen tou pare nan alfņ yo, k ap itil yo tout bon, jou yo vle fč kichņy ki bon ak peyi yo. Dezyčm leson yon Ayisyen ka pran nan men Deyita, se angajman li nan sosyete a. Nan yon sosyete kote angajman vle di kouri dčyč pņs politik, manipilasyon ak ipokrizi mouche defas, Deyita pran reskonsablite l kņm sitwayen peyi a, li foure bouch nan koze yo, li pote limyč kote li jije li nesesč, li montre tout moun li admčt li gen limit, malgre li fouye nan kilti peyi a, li konnen li pa oblije bay manti. Premye reskonsablite yon entčlektyčl se ončtete. Twazyčm leson an, ki se youn nan pi gwo leson yo, se pou Ayisyen aprann konte sou pwņp fņs yo. Etan Ayisyen, nan tout kalite kouch sosyal endistenkteman asepte viv nan mande lacharite. Deyita met pawņl nan bouch Yaya :”Pa konte sou lņt pou regle zafč lakay nou, se nou ki pou mete tčt ansanm”. Dčyč tčt ansanm nan gen pou Ayisyen aprann konte sou fņs ponyčt yo. ————————– [1] Emmanuel W. Vedrine, “An Annotated Bibliography on Haitian Creole”, Copyright Educa Vision Inc. Coconut Creek, Il FL; ISBN 1-58432-179-2 [2] ki sņti dčske andeyņ se bčt ki resikle dechč ņganik yo, vil yo pa ofri posibilite sa a, moun ki debake lavil yo ap tann yo jwenn menm fasilite yo ak andeyņ. Men sa ki grav la andeyņ, zanimo pa ka resikle dechč plastik yo. Pwoblčm lavil la ap parčt tčt li andeyņ. [3] Men yon esplikasyon sou antere lonbrit la gen yon gwo esplikasyon espirityčl, li vle di timoun ki fčt la, li menm ak tč a, yo fč yon sčl, pye bwa k ap grandi sou tčt lonbrit li a, reprezante yon doub li k ap akonpaye l pou lavi. Si timoun nan respekte lanati a (pye bwa a) ki se sous lavi a, l ap jwenn rekonpans la an retou. Peyi a k ap depafini an se konsekans yon regleman nan lwa natirčl yo, danti yo te aprann nou, nou voye jete. reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:11", "url": "https://kreyol.org/mercedes/", "image_url": null}
{"text": "muller | REKA\n\nRUDOLPH MULLER Rudolph Muller kite mak li sou pwezi kreyōl la Nou pase 8 mwa ap fouye chčche enfōmasyon sou ekriven Rudolph Muller san gwo siksč. Li sanble pa gen anpil moun ki konnen Muller, mwen menm jwenn yon moun ki di m msye sanble li depoze plim li enpi li kraze yon kite sa. Annatandan, nou vle prezante ekriven sa a kanmenm, paske piblikasyon liv “Parōl Anpil” msye a make yon epōk nan evolisyon literati kreyōl ayisyen an. Enprimri Henry Deschamps te pibliye liv la apre li te fin ba li pri literč espesyal Paulette Deschamps-Frish an novanm 1977. Mwen sonje sa tankou jounen jodiya, mwen sonje tou fason yo te anonse nouvčl sa a, tout moun t ap tann yon pri tankou sa fčt chak ane. Ane sa a te gen de pri, youn te kouronnen yon rekčy pwezi bileng Kreyōl-Franse. Anvan nou retounen sou nouvčl pri a, ann gade kijan lang nou an t ap evolye nan epōk sa a. Legliz katolik te deside , apre Vatikan 2, fč sčvis li yo an kreyōl, dekwa pou pčp la ka patisipe pi byen nan aktivite legliz la. Men, se pa te tout lamčs Pč yo te kapab chante an kreyōl, paske te gen kčk gwo pawasyen boujwa ki te mete tčt yo an kwa pou sa pa fčt. Radyo te kōmanse bay emisyon nouvčl inčdtan an kreyōl nčt (nou sonje Liliane ak kanmarad li yo depi 1977), men se leswa, alč endiy nouvčl sa yo te pase, paske radyo sa yo pa te vle kontrarye bonjan oditč yo, ki te vle tande franse, menm angle tou, paske Radio Métropole te gen yon pwogram an angle ki te rele “Ten to Eleven” pou moun ki tande lang sa a. Jouk nan epōk sa a, te gen kčk kote nou te kontinye li ekrito “Yo pa pale Kreyōl isit la” (Il est formellement interdit de parler Créole). Charles Alexandre Abélard nan Radio Port-au-Prince enpi pita nan Radio Nationale te konn resite kčk powčm Morrisseau-Leroy jou premye janvye ak 17 oktōb pou selebre Papa Desalin. Kčk ekriven te mete an Kreyōl pyčs klasik franse tankou ” Le Cid” (Nono Numa, Jeneral Rodrig an 1975). Men manmanpenmba a se kont pale, Kaptenn Koukouwouj ta di pito istwakout, nan plas mo “kont pale” a, Maurice Sixto yo ki te konn pase an Kreyōl chak dimanch sou divčs estasyon radyo pou plezi moun ki konn sa ki bon. Pwofesč Hubert DeRonceray deside demontre an 1974-1975 si ansčyman te fčt an Kreyōl, li ta pi bon pou elčv yo ak tout peyi a. Anfen, levčnman an se “Twoufoban” nan lane 1977, pyčsteyat Franketienne ki sanse te prepare espektatč yo pou “Pelentčt” ki te jwe chak semenn nan Rex Théatre ak nan vil pwovens yo pandan preske ennan, ak sal plen tankou yon ze. Jan nou wč a, Kreyōl la t ap pran jarčt, men li potko ofisyčl. Moun ki te vle pibliye an Kreyōl, tankou Togiram, te dwe peye depans enprimri yo ak lajan nan pōch yo. Se nan kontčks sa a pri Paulette Deschamps-Frish la vin gen tout valč li. Mwen sonje jou sa a, lč komite Pri Deschamps an vin nan radyo pou pwoklame pri a pou ane. Apre yo fin anonse pri regilye a, ki ane sa te tonbe nan men Mak Péan, yo di yo deside bay yon jenn ekriven yon pri espesyal. Yo te ba li pri a akoz odas li. Roger Gaillard te pran mikro a epi li te prezante Rudolph Muller bay piblik la. Jou sa a, tout san m tresayi lč m a p tande Pwofesč Gaillard k ap pale Kreyōl pou prezante yon liv Kreyōl? (non, bileng), men se an kreyōl li te fč prezantasyon li a. Mwen pa te ka tann pou liv la enprime pou m te achte liv pa m. Fōk mwen di tou, mwen te yon tijan pa kontan akoz pati franse a ki te nan liv la. Mwen pa gen anyen kont Franse, mwen byen renmen Franse, men chak fwa mwen wč yon ekriven oblije kore zčv kreyōl li ak yon pati franse, sa fč kč m fč m mal. Se komkwadire, kreyōl pa ka kanpe poukont li, li bezwen yon bwa franse pou kore l. Nan epōk sa a tou, se te moman moun te konn ap di ” Je n’ai jamais commencé une phrase en Franįais pou m fini l an kreyōl.” Monpč yo te konn fč sa anpil, yo komanse prčch yo an “Franįais” pou montre yo pa sōt, enpi yo kontinye an kreyōl pou moun ka resevwa mesaj la. Moun ki t ap pouse kreyōl yo te dwe montre yo pa sōt, yo konn pale franse tou. Liv bileng toujou jennen m pou rezon sa a, men fōk nou di tou se yon nesesite si ou bezwen vann kčk liv, paske kreyōl poko rive vann byen. Kite kantik, pran priyč. Dapre sa Christophe Charles ekri, Rudolph Muller fčt nan Pōtoprens nan dat 12 oktōb 1950. Charles di tou ” se youn nan gwo potomitan pwezi kreyōl kounyeya. Li pibliye 46 tčks kreyōl nan “Parōl Anpil”, liv bileng ke yo te bay Pri literč Paulette Deschamps Frisch an 1977. An 1979, li pibliye ankō 34 tčks kreyōl nan “Zinglin”, liv ki totalman nan lang nasyonal nou an. Rudolf Muller pot ko gen trant an sou tčt li.” Nou wč dezyčm rekčy powčm Muller la te pibliye an kreyōl nčt. Pou mwen, se yon evolisyon parapō ak premye piblikasyon an. Piske nou pa rive jwenn enfōmasyon sou lavi Muller, ann pase lapawōl bay pwofesč Gaillard ki te nonmen tčt li ” parenn powčt la” enpi li te fč yon prezantasyon majistral sou Muller. Nou repwodui tčks la dapre ōtograf ofisyčl la ki potko la lč Gaillard te ekri tčks li a. Men sa pwofesč a di: (nan Pawōl Anpil) ” Satisfaksyon mwen pa piti, jodiya, pou mwen prezante bay piblik ayisyen an ki renmen bčl chanson, bčl kont, ak bčl pwezi, yon jennjan ki fčk parčt, ak tout zouti literč li nan ponyčt li. Nan lang kritik pa nou, nou rele sa talan, nou rele sa metye, kōmsi ou ta di: wo nivo pwofesyončl… Li pa te fasil pou mwen te chwazi tčks pou mwen prezante kōm e chantiyon travay Rudolph Muller . Se toulede liv yo pou mwen ta louvri ban nou, men sa pa posib. Se mwen menm ki rekopye tčks yo dapre ōtograf ofisyčl la. MOUN SA YO YO \nmoun yo \nmoun sa yo \nvre moun yo \nmoun sa ki vre moun yo \nmoun tout bon yo \nbon moun tout bon yo \nbonjan moun tout bon yo \nki pa mechan \nki pa visye  \nki pa volč \nki pa sansal \nki pa vagabon \nYO \nMoun sa yo \nki pa zanmi la soufrans \nla mizč \nla nesesite \ngrangou\nki pa konnen soufrans \nmizč \nnesesite\ngrangou\n\nMoun sa yo \nmoun ledikasyon yo \nmoun lenstriksyon yo \nmoun anpill ledikasyon yo \nanpil lenstriksyon yo \nMoun sa yo \nmoun sa ki gen kč yo \nmoun sa ki gen bon kč yo \nki pitit bondye yo \nbon jan piti bondye yo \nsa li pa fč je fčmen yo \na men goch yo \nbyen vit byen prese yo \na degoutans yo \n\nYO \nyo menm \nmenm moun sa yo \nmoun sa menm yo \nki renmen \nki konn renmen \nki konn renmen anpil \nki konn ke yo renmen \nke yo konn renmen \nke yo renmen \nYo menm menm \nki pa lougarou \nmove je \nanmčdan \ndegoutan \nmadyan \nbouzen \nYO \nYO MONDYE PAPA \nBANN PIL GWO KOCHON IPOKRIT SAL\nANBA CHAL SA YO Rudolph Muller:\nPawōl anpil, pp. 43-44, 1978 ESPWA Malmennen \nw ap malmennen m pwomennen \nw ap pwomennen grenn anmč \nmalč sou po do m la vi a \nMen sčlman m konnen ke kan mčm on lč \nw a va fč 1 donnen \non bčl gwo branch f1č blanch kouvri \ntout bō gōch mwen. Rudplph Muller: \nPawōl anpill, p. 27, 1978 NOSTALJI Ou sonje Mari \njan lan tan lontan li te bčlla vi. \n\nOu sonje Mari \njan nou te konn ri jan nou te renmen. \n\nOu sonje Mari \nmen de sa genyen lontan \ntrč lontan si tčlman lontan. Rudplph Muller:\nPawōl anpil , p. 22, 1978 FRISON Je m tonbe lan je W \nM gade w ou gade m nou souri \nou ti moman Epi ou bese tčt \ntou dousman \nEpi tout plim \nsou do m pantan \nkouri leve. Rudolph Muller: \nPawōl anpil, p. 6, 1978 YON TI FANM SČZAN KI KANPE On ti fanm sčzan ki kanpe \nkwen gran ri ak ri dčmirak \na onzč di swa \nlan yon ti wōb fatige \nOn ti fanm sčzan  \nki kanpe kon yon i \nanba yon galeri \nLi p ap tann kamyončt \n1i pap tann pčsonn moun \nsčlman lakay 1i \nmanman 1 grangou \nprčt pou mouri \n1i pito ret kanpe la \ngwo onzč di swa \nlan fredi anba yon ga1eri \nsou gran ri. Rudplph Muller:\nZinglin, fev. 1979, p 26  Nou pase 8 mwa ap fouye chčche enfōmasyon sou ekriven Rudolph Muller san gwo siksč. Li sanble pa gen anpil moun ki konnen Muller, mwen menm jwenn yon moun ki di m msye sanble li depoze plim li enpi li kraze yon kite sa. Annatandan, nou vle prezante ekriven sa a kanmenm, paske piblikasyon liv “Parōl Anpil” msye a make yon epōk nan evolisyon literati kreyōl ayisyen an. Enprimri Henry Deschamps te pibliye liv la apre li te fin ba li pri literč espesyal Paulette Deschamps-Frish an novanm 1977. Mwen sonje sa tankou jounen jodiya, mwen sonje tou fason yo te anonse nouvčl sa a, tout moun t ap tann yon pri tankou sa fčt chak ane. Ane sa a te gen de pri, youn te kouronnen yon rekčy pwezi bileng Kreyōl-Franse. Anvan nou retounen sou nouvčl pri a, ann gade kijan lang nou an t ap evolye nan epōk sa a. Legliz katolik te deside , apre Vatikan 2, fč sčvis li yo an kreyōl, dekwa pou pčp la ka patisipe pi byen nan aktivite legliz la. Men, se pa te tout lamčs Pč yo te kapab chante an kreyōl, paske te gen kčk gwo pawasyen boujwa ki te mete tčt yo an kwa pou sa pa fčt. Radyo te kōmanse bay emisyon nouvčl inčdtan an kreyōl nčt (nou sonje Liliane ak kanmarad li yo depi 1977), men se leswa, alč endiy nouvčl sa yo te pase, paske radyo sa yo pa te vle kontrarye bonjan oditč yo, ki te vle tande franse, menm angle tou, paske Radio Métropole te gen yon pwogram an angle ki te rele “Ten to Eleven” pou moun ki tande lang sa a. Jouk nan epōk sa a, te gen kčk kote nou te kontinye li ekrito “Yo pa pale Kreyōl isit la” (Il est formellement interdit de parler Créole). Charles Alexandre Abélard nan Radio Port-au-Prince enpi pita nan Radio Nationale te konn resite kčk powčm Morrisseau-Leroy jou premye janvye ak 17 oktōb pou selebre Papa Desalin. Kčk ekriven te mete an Kreyōl pyčs klasik franse tankou ” Le Cid” (Nono Numa, Jeneral Rodrig an 1975). Men manmanpenmba a se kont pale, Kaptenn Koukouwouj ta di pito istwakout, nan plas mo “kont pale” a, Maurice Sixto yo ki te konn pase an Kreyōl chak dimanch sou divčs estasyon radyo pou plezi moun ki konn sa ki bon. Pwofesč Hubert DeRonceray deside demontre an 1974-1975 si ansčyman te fčt an Kreyōl, li ta pi bon pou elčv yo ak tout peyi a. Anfen, levčnman an se “Twoufoban” nan lane 1977, pyčsteyat Franketienne ki sanse te prepare espektatč yo pou “Pelentčt” ki te jwe chak semenn nan Rex Théatre ak nan vil pwovens yo pandan preske ennan, ak sal plen tankou yon ze. Jan nou wč a, Kreyōl la t ap pran jarčt, men li potko ofisyčl. Moun ki te vle pibliye an Kreyōl, tankou Togiram, te dwe peye depans enprimri yo ak lajan nan pōch yo. Se nan kontčks sa a pri Paulette Deschamps-Frish la vin gen tout valč li. Mwen sonje jou sa a, lč komite Pri Deschamps an vin nan radyo pou pwoklame pri a pou ane. Apre yo fin anonse pri regilye a, ki ane sa te tonbe nan men Mak Péan, yo di yo deside bay yon jenn ekriven yon pri espesyal. Yo te ba li pri a akoz odas li. Roger Gaillard te pran mikro a epi li te prezante Rudolph Muller bay piblik la. Jou sa a, tout san m tresayi lč m a p tande Pwofesč Gaillard k ap pale Kreyōl pou prezante yon liv Kreyōl? (non, bileng), men se an kreyōl li te fč prezantasyon li a. Mwen pa te ka tann pou liv la enprime pou m te achte liv pa m. Fōk mwen di tou, mwen te yon tijan pa kontan akoz pati franse a ki te nan liv la. Mwen pa gen anyen kont Franse, mwen byen renmen Franse, men chak fwa mwen wč yon ekriven oblije kore zčv kreyōl li ak yon pati franse, sa fč kč m fč m mal. Se komkwadire, kreyōl pa ka kanpe poukont li, li bezwen yon bwa franse pou kore l. Nan epōk sa a tou, se te moman moun te konn ap di ” Je n’ai jamais commencé une phrase en Franįais pou m fini l an kreyōl.” Monpč yo te konn fč sa anpil, yo komanse prčch yo an “Franįais” pou montre yo pa sōt, enpi yo kontinye an kreyōl pou moun ka resevwa mesaj la. Moun ki t ap pouse kreyōl yo te dwe montre yo pa sōt, yo konn pale franse tou. Liv bileng toujou jennen m pou rezon sa a, men fōk nou di tou se yon nesesite si ou bezwen vann kčk liv, paske kreyōl poko rive vann byen. Kite kantik, pran priyč. Dapre sa Christophe Charles ekri, Rudolph Muller fčt nan Pōtoprens nan dat 12 oktōb 1950. Charles di tou ” se youn nan gwo potomitan pwezi kreyōl kounyeya. Li pibliye 46 tčks kreyōl nan “Parōl Anpil”, liv bileng ke yo te bay Pri literč Paulette Deschamps Frisch an 1977. An 1979, li pibliye ankō 34 tčks kreyōl nan “Zinglin”, liv ki totalman nan lang nasyonal nou an. Rudolf Muller pot ko gen trant an sou tčt li.” Nou wč dezyčm rekčy powčm Muller la te pibliye an kreyōl nčt. Pou mwen, se yon evolisyon parapō ak premye piblikasyon an. Piske nou pa rive jwenn enfōmasyon sou lavi Muller, ann pase lapawōl bay pwofesč Gaillard ki te nonmen tčt li ” parenn powčt la” enpi li te fč yon prezantasyon majistral sou Muller. Nou repwodui tčks la dapre ōtograf ofisyčl la ki potko la lč Gaillard te ekri tčks li a. Men sa pwofesč a di: (nan Pawōl Anpil) ” Satisfaksyon mwen pa piti, jodiya, pou mwen prezante bay piblik ayisyen an ki renmen bčl chanson, bčl kont, ak bčl pwezi, yon jennjan ki fčk parčt, ak tout zouti literč li nan ponyčt li. Nan lang kritik pa nou, nou rele sa talan, nou rele sa metye, kōmsi ou ta di: wo nivo pwofesyončl… Li pa te fasil pou mwen te chwazi tčks pou mwen prezante kōm e chantiyon travay Rudolph Muller . Se toulede liv yo pou mwen ta louvri ban nou, men sa pa posib. Se mwen menm ki rekopye tčks yo dapre ōtograf ofisyčl la. reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:15", "url": "https://kreyol.org/muller/", "image_url": null}
{"text": "martineau | REKA\n\nJEAN-CLAUDE MARTINEAU [Ak Lionel Hogu] Premye fwa mwen tande palede Jean-CLaude Martineau se te an Ayiti, yon dimanch apremidi nan yon pwogram Jean Dominique sou Radyo Ayiti Intè. Jou sa a, Jean te kòmanse pwogram nan ak yon tèks ekriven an t ap prezante limenm: Pale Moun Nan Nò. Apre tèks sa a li te pase Flè Dizè enpi de twa mizik Carole Demesmin chante. Nan finisman pwogram espesyal sa a, Jean te di se menm moun ki ekri chante sa yo ki ekri de lòt tèks nou te tande nan kòmansman an; li te tou pwofite di tou ekriven sa a ap viv aletranje. Se sou nòt sa a tou, emisyon dimanch apremidi sa a te fini. Jean pa te vle pale twòp sou ekriven sa a, ni tou li pa te ka di plis , paske se yon moun ki te ap viv an egzil poutèt gouvènman Divalye yo. Efè Jean te ap chèche a te reyisi tètkale nan sèvo mwen, paske depi lè sa a mwen te ap chèche konne plis sou kokennchenn gason sa a. Kèk mwa apre, mwen vin jwenn liv Flè Dizè a nan Libreri La Pléiade, jou sa a, mwen pa te gen kote pou mwen te met kò mwen sitèlman mwen te kontan. Konsa, mwen vin dekouvri plis toujou nan sa ekriven sa a te gen anba plim li. Kimoun Koralen ye? Jean Claude Martineau (Koralen) fèt Kwadèboukè jou ki te 28 fevriye 1937 (1) la. Papa li se te moun Jeremi, manman li se te moun Plezans. Kòm pwofesè lekòl riral, toulede te toujou ap vwayaje nan peyi a kote djòb la te voye yo. Konsa, Jean-Claude vin konnen yon pakèt vil nan peyi a; li pase Jeremi, Pòtoprens, Chata bòkote Plezans. Nan ponmennen toupatou anndan peyi a, li vin pale Kreyòl menm jan ak moun nan Nò paske li te rete Chata, li pale tankou moun nan Sid tou paske papa li se moun zòn nan. Li aprann obsève mannyè ak abitid moun ti bouk kote li te ap viv yo. Li leve kouwè yon tipeyizan, li te plante ak rekòlte latè menm jan ak yo. Jean-Claude te kòmanse lekòl li Okap, lè fini, li ale kontinye lekòl li Kankòk ak Chata, de ti bouk bò Plezans. Li fini klas li yo nan Lise Tousen, Pòtoprens; apresa li al pran yon diplòm kontab an Ayiti. Nan kòmansman lavi grandèt li, li travay pandan sèt lane nan estasyon radyo kòm animatè “Radio Port-au-Prince”. Janbe Lòtbò Dlo Jean-Claude Martineau vini Ozetazini an 1962 epi li vin abite Boston. Lè sa a, Boston te gen senk fanmi ayisyen sèlman. Tankou anpil nan nou ki vin bò isit la, li pase anpil “karyè”: li te menm vin tounen yon espesyalis nan espedye machandiz lòt kote (shipping). Li te konn anseye kilti ak reyalite ayisyen nan Roxbury Community College anvan yo te vin nonmen li “Atache Kiltirèl” nan konsila Boston nan. Lè koudeta 1991 la, li janbe al travay nan anbasad ayisyen an nan Wachintonn. An 1994, li tounen an Ayiti kote li te travay nan Televizyon Nasyonal pou prezante pwogram edikasyon yo. Nan mitan ane 2004 la, Jean-Claude retounen Boston epi li di nou li ap travay sou de liv tounèf, li ta renmen mete yo deyò prese-prese. Angajman Pou Kreyòl La Jean-Claude Martineau pibliye an Kreyòl, Franse ak Angle. Zèv msye yo pran tout kalite fòm: pwezi, istwakout, chante, istwakont, pyèsteyat… Li ekri nan yon estil senp, san rale-mennen-kase, paske li vle pou moun yo reyalize, san kase-tèt, sa ki ap pase nan peyi a. Kèk moun kritike li pou sa, kote yo di senplisite tèks li yo rann yo twò fasil; petèt moun sa a pa te li epi tande Flè Dizè byen. Malgre sa yon moun ka di, Martineau se yonn nan ekriven ki fè anpil pou pwomosyon lang Kreyòl la. Li te esplike se nan finisman ane 1950 yo, li te tande powèt Feliks Moriso-Lewa ki te ap di yon powèm an kreyòl epi sa te fè li vin enterese ekri nan lang nan an tou. Lè li vin antre Boston, li vin monte gwoup “Haiti Culturelle” la enpi li tonbe ekri teyat pou manm yo jwe. Kèk nan tèks nou konnen yo se: Djouman, Restavèk, Dejwe, ak yon adaptasyon tèks Sixto a : Lea Kokoye. Nan yon chita-pale li te genyen ak yon gwoup elèv ayisyen Boston nan dat 6 avril 1989, men sa li te di :”Dapre mwenmenm genyen plizyè rezon pou mwen ekri an Kreyòl: Pou moun ka wè Kreyòl kapab di nenpòt ki bagay e li kapab di li byen, li kapab di li bèl. Nou gen yon mòd an Ayiti, se yon gwoup moun ki pou konn sa yo rele pwezi, ki konn sa yo rele lakilti epi gen yon gran majorite yo iyore. Abitan an, ki nan raje a, li menm se pa pou li bagay sa yo ye, paske se an franse yo fèt, limenm li pa konprann, kidonk li pa ladann. Konsa, si limenm tou li ta anvi ekri, li ta anvi di yon bagay, li pa janm ankouraje pou li di li, paske dapre limenm, si pou li di yon bagay ki bèl, fòk se franse pou li ta konnen. Men poukisa mwen ekri an kreyòl, mwen ekri an Kreyòl, paske mwen pakab ap pale de yon pèp epi pou pèp la limenm pa tande sa mwen ap di de li a. Anplisdesa tou, mwen ta renmen ankouraje lòt moun ki fè lòt esperyans, lòt moun ki soti nan lòt milye e lòt moun ki kapab anrichi esperyans yo ak lang pèp ayisyen an. Anplisdesa, mwen ekri an kreyòl paske mwen twouve se yonn nan pi bèl lang mwen konnen e mwen ap di nou mwen konn de twa lang, men Kreyòl la se pi bèl lang pami yo.” Zèv ak Piblikasyon Jean-Claude Martineau (Koralen) Men kijan Michel-Ange Hyppolite prezante travay Koralen: Jean-Claude Martineau (Koralen) pa ekri tèks flanm, tèks misil, poutan liv ki rele “Flè Dizè” a (1982) gen youn dal tèks k’ap denonse yon sistèm, yon gwoup moun, yon sosyete. Se ka “Tèlson”, p. 60, “Flè Dizè”, p. 22, “Kamelo”, p. 32 eksetera. Sepandan, pa gen moun ki kab klase yo nan kategori Zwing paske yo ap lonje dwèt sou maleng ki nan sosyete nou an epi ki dwe geri. Mesaj Koralen yo pase nan yon fòm ki pèmèt nou klase yo nan kategori “Istwakont”. Sa vle di yon istwa ki gen aspè bay moral pou pèmèt moun pran konsyans epi pwovoke chanjman. …. Men gen yon travay Koralen fè avèk lanng kreyòl la nan fason li chwazi mo li yo ki bay “Flè Dizè”, daprè noumenm, yon wotè sou tout lòt liv ki parèt nan ane 1980 yo. Koralen konn kijan pou li al chèche mo jis ki kapab fè nou ri, kriye, osnon reflechi. Misye konn sèvi ak bèl imaj, men se pa sou bèlte imaj yo fòs pwezi li chita. Fòs travay li kaye nan talan misye pou li fè kòd sansib nou tresayi. Istwakont Koralen yo rime epi msye toujou fini yo ak youn pansemoral. “Flè Dizè” Jean-Claude Martineau fè pati yon kategori ekriven ki li tèks yo pou piblik la tou. Men jan Michel-Ange Hyppolite palede mouvman sa a. : ” Nan tan lontan lodyans te konn bay an fanmiman anndan kay osnon nan lakou. Men, avèk pwogrè teknoloji yo, kote lodyans sou plak vinil, kasèt epi sidi, tout yon vil kab tande menm lodyans lan anmenm tan. Yon moun ki kab rantre nan kategori lodyansè sou plak ak kasèt, se Koralen. Men tou, gen yon ti diplis nan lodyans li yo. Yo rantre nan yon kategori ki rele istwakont paske anpil nan lodyans Koralen yo fini avèk yon leson osnon yon panse moral. Kòm lodyans Koralen yo gen kadans epi liypwezi yo fini ak silab ki gen menm son, sa vin mete lodyans li yo nan kategori pwezi. Sa lòt moun di sou Jean-Claude Martineau Koralen bat rekò nan Telson, kote li denonse malonètete politisyen ayisyen, nan Sèjan Twapa kote li montre yon bouwo lapolis, souvni timoun nan mòn fè chanje tout plan malveyans li nan Restavèk, yon pyèsteyat tout fanmi ayisyen ki gen domestik ta dwe wè…(Feliks Moriso-Lewa) Si nan literati franse-a, Franswa Malèb te siprann lasosyete nan mete lòd nan dezòd… Sanba ki rele Koralen an, bon kontè nan lang Kreyòl Ayisyen-an, dekouvri youn ja plen kawolis: konfeti dyaman pou youn pwezi kreyòl wòdpòte nan literati natif-natal la… (Jan Mapou) Kit nan fòm, kit nan fon, zèv Koralen pote esans natifnatal tou pi kilti peyi nou an. Si gen yon atis ki konn fè enspirasyon li, itilizasyon plim, machinatape ak òdinatè respekte nòm lakay, san poutan chouchoute anvlopman, se Koralen. Savalouwe Koralen! (Yvon Lamour) Te genyen ti Roro, te genyen Sixto, vin genyen Martineau; pawòl pale, tamtam pote koze marye a son listwa youn sosyete yon pèp nan souf youn sanba ki ap mennen nanm nou bouloze chak fwa lekzil chèche maspinen kè nou ak lapenn. Enspirasyon ou pa rèv oun sanba, men rèl vwa youn pèp. Kout chapo pou ou Koralen. (Gary Daniel) Koralen, yon sanba rakontè, yon lirisis ki makònen listwa pou rakonte kont ak istwa ki zegwifye, dantele nan kilti lakay. Kòm langaj se zam, se zouti kominikasyon, Koralen sèvi avè li pou li melanje vwa ak kreyativite li pou li fè pase yon vizyon, yon aspè moral ki ankre nan lit demokratik ak respè lakilti. Li se yon vwa enpòtan nan transandans konesans ak nan gadò aspè oralite rakontay ki chita nan matris fòlklò nou , ki se youn nan aksan fòs idantite nou. Nan literati nou, Koralen se yon flè solèy. (Patrick Sylvain) Fè youn lomeyans an de tan twa mouvman pou youn sanba ki simayen sitèlman bèl flè nan jaden legzistans nou se konwè ou ta mande youn mounn monte nechèl syèl pa do. Koralen pa youn atis fasil pou sènen. Mouche jwe sou twòp teren. Gen de lè, nou kontre bab pou bab ak li sou gazon pwezi. Se plezi! Youn plezi ak “P” majiskil ki plwaye kè-n tankou youn fèy papye-kadriye lè l’ap deplòtonnen lavi frè-n ak sè-n yo douvan je nou. Youn lavi ki vlope nan ranyon, k’ap viv arebò LAVI. Gen lòt lè, se sou bitasyon kominikasyon oswa koridò teyat, mizik ak fim dokimantè nou sote sou li. Se flanm! Se sewòm! Youn sewòm! Youn sewòm ki dezonbifye konsyans nou sitèlman byen, nou rive dekouvri lamerik youn chaloska k’ap pilonnen rèv nou. Kèlkilanswa teren rankont nou ak Koralen, nou pa janm soti pèdan. Poutèt sa, nou di-l: Chapo ba! (Frantz Minuty) Men kèk paj nan liv Koralen yo Ayiti Demen Flè Dizè 1 Flè Dizè 2 Flè Dizè 3 Flè Dizè 4 Tèlson 1 Tèlson 2 Tèlson 3 Tèlson 4 Men sous nou te konsilte pou ekri tèks sa a: * Martineau Jean-Claude, 1982: “Flè Dizè”; Marika Roumain, New York; 88 p. * Koralen (Martineau Jean-Claude), 1991: “Pwezi-Kont-Chante”; Editions Libète, Delmas; 94 p. * Martineau Jean-Claude, san dat: “Pwezi ak Istwa” (kasèt) * Martineau Jean-Claude, plak referans LP3334 Stereo, san dat: “Flè Dizè”; JEANMAR Records * Hyppolite Michel-Ange, 2000: “Listwa Pwezi Kreyòl Ayiti -esè”; Edisyon Production Koukourouj, Ottawa; 265 p. * Fèy papye pwogram “Omaj ak Selebrasyon” Asanble Atis Ayisyen nan Massachusetts yo te òganize anlonè Jean-Claude Martineau (Koralen) nan dat 5 ak 6 avril 1997 nan Boston. * Anrejistreman kasèt yon chita-pale Jean-Claude Martineau te fè nan dat 6 avril 1989 ak elèv ayisyen ki te nan lekòl “English High School” nan Boston. (1)Asanble Atis Ayisyen nan Massachusetts, tandiske Marika Roumain di li fèt 27 janvye 1937 nan entwodiksyon liv Flè Dizè a (1982).  [Ak Lionel Hogu] Premye fwa mwen tande palede Jean-CLaude Martineau se te an Ayiti, yon dimanch apremidi nan yon pwogram Jean Dominique sou Radyo Ayiti Intè. Jou sa a, Jean te kòmanse pwogram nan ak yon tèks ekriven an t ap prezante limenm: Pale Moun Nan Nò. Apre tèks sa a li te pase Flè Dizè enpi de twa mizik Carole Demesmin chante. Nan finisman pwogram espesyal sa a, Jean te di se menm moun ki ekri chante sa yo ki ekri de lòt tèks nou te tande nan kòmansman an; li te tou pwofite di tou ekriven sa a ap viv aletranje. Se sou nòt sa a tou, emisyon dimanch apremidi sa a te fini. Jean pa te vle pale twòp sou ekriven sa a, ni tou li pa te ka di plis , paske se yon moun ki te ap viv an egzil poutèt gouvènman Divalye yo. Efè Jean te ap chèche a te reyisi tètkale nan sèvo mwen, paske depi lè sa a mwen te ap chèche konne plis sou kokennchenn gason sa a. Kèk mwa apre, mwen vin jwenn liv Flè Dizè a nan Libreri La Pléiade, jou sa a, mwen pa te gen kote pou mwen te met kò mwen sitèlman mwen te kontan. Konsa, mwen vin dekouvri plis toujou nan sa ekriven sa a te gen anba plim li. Jean Claude Martineau (Koralen) fèt Kwadèboukè jou ki te 28 fevriye 1937 (1) la. Papa li se te moun Jeremi, manman li se te moun Plezans. Kòm pwofesè lekòl riral, toulede te toujou ap vwayaje nan peyi a kote djòb la te voye yo. Konsa, Jean-Claude vin konnen yon pakèt vil nan peyi a; li pase Jeremi, Pòtoprens, Chata bòkote Plezans. Nan ponmennen toupatou anndan peyi a, li vin pale Kreyòl menm jan ak moun nan Nò paske li te rete Chata, li pale tankou moun nan Sid tou paske papa li se moun zòn nan. Li aprann obsève mannyè ak abitid moun ti bouk kote li te ap viv yo. Li leve kouwè yon tipeyizan, li te plante ak rekòlte latè menm jan ak yo. Jean-Claude te kòmanse lekòl li Okap, lè fini, li ale kontinye lekòl li Kankòk ak Chata, de ti bouk bò Plezans. Li fini klas li yo nan Lise Tousen, Pòtoprens; apresa li al pran yon diplòm kontab an Ayiti. Nan kòmansman lavi grandèt li, li travay pandan sèt lane nan estasyon radyo kòm animatè “Radio Port-au-Prince”. Jean-Claude Martineau vini Ozetazini an 1962 epi li vin abite Boston. Lè sa a, Boston te gen senk fanmi ayisyen sèlman. Tankou anpil nan nou ki vin bò isit la, li pase anpil “karyè”: li te menm vin tounen yon espesyalis nan espedye machandiz lòt kote (shipping). Li te konn anseye kilti ak reyalite ayisyen nan Roxbury Community College anvan yo te vin nonmen li “Atache Kiltirèl” nan konsila Boston nan. Lè koudeta 1991 la, li janbe al travay nan anbasad ayisyen an nan Wachintonn. An 1994, li tounen an Ayiti kote li te travay nan Televizyon Nasyonal pou prezante pwogram edikasyon yo. Nan mitan ane 2004 la, Jean-Claude retounen Boston epi li di nou li ap travay sou de liv tounèf, li ta renmen mete yo deyò prese-prese. Jean-Claude Martineau pibliye an Kreyòl, Franse ak Angle. Zèv msye yo pran tout kalite fòm: pwezi, istwakout, chante, istwakont, pyèsteyat… Li ekri nan yon estil senp, san rale-mennen-kase, paske li vle pou moun yo reyalize, san kase-tèt, sa ki ap pase nan peyi a. Kèk moun kritike li pou sa, kote yo di senplisite tèks li yo rann yo twò fasil; petèt moun sa a pa te li epi tande Flè Dizè byen. Malgre sa yon moun ka di, Martineau se yonn nan ekriven ki fè anpil pou pwomosyon lang Kreyòl la. Li te esplike se nan finisman ane 1950 yo, li te tande powèt Feliks Moriso-Lewa ki te ap di yon powèm an kreyòl epi sa te fè li vin enterese ekri nan lang nan an tou. Lè li vin antre Boston, li vin monte gwoup “Haiti Culturelle” la enpi li tonbe ekri teyat pou manm yo jwe. Kèk nan tèks nou konnen yo se: Djouman, Restavèk, Dejwe, ak yon adaptasyon tèks Sixto a : Lea Kokoye. Nan yon chita-pale li te genyen ak yon gwoup elèv ayisyen Boston nan dat 6 avril 1989, men sa li te di :”Dapre mwenmenm genyen plizyè rezon pou mwen ekri an Kreyòl: Pou moun ka wè Kreyòl kapab di nenpòt ki bagay e li kapab di li byen, li kapab di li bèl. Men kijan Michel-Ange Hyppolite prezante travay Koralen: Jean-Claude Martineau (Koralen) pa ekri tèks flanm, tèks misil, poutan liv ki rele “Flè Dizè” a (1982) gen youn dal tèks k’ap denonse yon sistèm, yon gwoup moun, yon sosyete. Se ka “Tèlson”, p. 60, “Flè Dizè”, p. 22, “Kamelo”, p. 32 eksetera. Sepandan, pa gen moun ki kab klase yo nan kategori Zwing paske yo ap lonje dwèt sou maleng ki nan sosyete nou an epi ki dwe geri. Mesaj Koralen yo pase nan yon fòm ki pèmèt nou klase yo nan kategori “Istwakont”. Sa vle di yon istwa ki gen aspè bay moral pou pèmèt moun pran konsyans epi pwovoke chanjman. …. Men gen yon travay Koralen fè avèk lanng kreyòl la nan fason li chwazi mo li yo ki bay “Flè Dizè”, daprè noumenm, yon wotè sou tout lòt liv ki parèt nan ane 1980 yo. Koralen konn kijan pou li al chèche mo jis ki kapab fè nou ri, kriye, osnon reflechi. Misye konn sèvi ak bèl imaj, men se pa sou bèlte imaj yo fòs pwezi li chita. Fòs travay li kaye nan talan misye pou li fè kòd sansib nou tresayi. Istwakont Koralen yo rime epi msye toujou fini yo ak youn pansemoral. “Flè Dizè” Jean-Claude Martineau fè pati yon kategori ekriven ki li tèks yo pou piblik la tou. Men jan Michel-Ange Hyppolite palede mouvman sa a. : ” Nan tan lontan lodyans te konn bay an fanmiman anndan kay osnon nan lakou. Men, avèk pwogrè teknoloji yo, kote lodyans sou plak vinil, kasèt epi sidi, tout yon vil kab tande menm lodyans lan anmenm tan. Yon moun ki kab rantre nan kategori lodyansè sou plak ak kasèt, se Koralen. Men tou, gen yon ti diplis nan lodyans li yo. Yo rantre nan yon kategori ki rele istwakont paske anpil nan lodyans Koralen yo fini avèk yon leson osnon yon panse moral. Kòm lodyans Koralen yo gen kadans epi liypwezi yo fini ak silab ki gen menm son, sa vin mete lodyans li yo nan kategori pwezi. Koralen bat rekò nan Telson, kote li denonse malonètete politisyen ayisyen, nan Sèjan Twapa kote li montre yon bouwo lapolis, souvni timoun nan mòn fè chanje tout plan malveyans li nan Restavèk, yon pyèsteyat tout fanmi ayisyen ki gen domestik ta dwe wè…(Feliks Moriso-Lewa) Si nan literati franse-a, Franswa Malèb te siprann lasosyete nan mete lòd nan dezòd… Sanba ki rele Koralen an, bon kontè nan lang Kreyòl Ayisyen-an, dekouvri youn ja plen kawolis: konfeti dyaman pou youn pwezi kreyòl wòdpòte nan literati natif-natal la… (Jan Mapou) Kit nan fòm, kit nan fon, zèv Koralen pote esans natifnatal tou pi kilti peyi nou an. Si gen yon atis ki konn fè enspirasyon li, itilizasyon plim, machinatape ak òdinatè respekte nòm lakay, san poutan chouchoute anvlopman, se Koralen. Savalouwe Koralen! (Yvon Lamour) Te genyen ti Roro, te genyen Sixto, vin genyen Martineau; pawòl pale, tamtam pote koze marye a son listwa youn sosyete yon pèp nan souf youn sanba ki ap mennen nanm nou bouloze chak fwa lekzil chèche maspinen kè nou ak lapenn. Enspirasyon ou pa rèv oun sanba, men rèl vwa youn pèp. Kout chapo pou ou Koralen. (Gary Daniel) Koralen, yon sanba rakontè, yon lirisis ki makònen listwa pou rakonte kont ak istwa ki zegwifye, dantele nan kilti lakay. Kòm langaj se zam, se zouti kominikasyon, Koralen sèvi avè li pou li melanje vwa ak kreyativite li pou li fè pase yon vizyon, yon aspè moral ki ankre nan lit demokratik ak respè lakilti. Li se yon vwa enpòtan nan transandans konesans ak nan gadò aspè oralite rakontay ki chita nan matris fòlklò nou , ki se youn nan aksan fòs idantite nou. Nan literati nou, Koralen se yon flè solèy. (Patrick Sylvain) Fè youn lomeyans an de tan twa mouvman pou youn sanba ki simayen sitèlman bèl flè nan jaden legzistans nou se konwè ou ta mande youn mounn monte nechèl syèl pa do. Koralen pa youn atis fasil pou sènen. Mouche jwe sou twòp teren. Gen de lè, nou kontre bab pou bab ak li sou gazon pwezi. Se plezi! Youn plezi ak “P” majiskil ki plwaye kè-n tankou youn fèy papye-kadriye lè l’ap deplòtonnen lavi frè-n ak sè-n yo douvan je nou. Youn lavi ki vlope nan ranyon, k’ap viv arebò LAVI. Gen lòt lè, se sou bitasyon kominikasyon oswa koridò teyat, mizik ak fim dokimantè nou sote sou li. Se flanm! Se sewòm! Youn sewòm! Youn sewòm ki dezonbifye konsyans nou sitèlman byen, nou rive dekouvri lamerik youn chaloska k’ap pilonnen rèv nou. Kèlkilanswa teren rankont nou ak Koralen, nou pa janm soti pèdan. Poutèt sa, nou di-l: Chapo ba! (Frantz Minuty) Men kèk paj nan liv Koralen yo Ayiti Demen Flè Dizè 1 Flè Dizè 2 Flè Dizè 3 Flè Dizè 4 Tèlson 1 Tèlson 2 Tèlson 3 Tèlson 4  Men sous nou te konsilte pou ekri tèks sa a: * Martineau Jean-Claude, 1982: “Flè Dizè”; Marika Roumain, New York; 88 p. * Koralen (Martineau Jean-Claude), 1991: “Pwezi-Kont-Chante”; Editions Libète, Delmas; 94 p. * Martineau Jean-Claude, san dat: “Pwezi ak Istwa” (kasèt) * Martineau Jean-Claude, plak referans LP3334 Stereo, san dat: “Flè Dizè”; JEANMAR Records * Hyppolite Michel-Ange, 2000: “Listwa Pwezi Kreyòl Ayiti -esè”; Edisyon Production Koukourouj, Ottawa; 265 p. * Fèy papye pwogram “Omaj ak Selebrasyon” Asanble Atis Ayisyen nan Massachusetts yo te òganize anlonè Jean-Claude Martineau (Koralen) nan dat 5 ak 6 avril 1997 nan Boston. * Anrejistreman kasèt yon chita-pale Jean-Claude Martineau te fè nan dat 6 avril 1989 ak elèv ayisyen ki te nan lekòl “English High School” nan Boston. (1)Asanble Atis Ayisyen nan Massachusetts, tandiske Marika Roumain di li fèt 27 janvye 1937 nan entwodiksyon liv Flè Dizè a (1982).  reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:18", "url": "https://kreyol.org/martineau-2/", "image_url": null}
{"text": "megie | REKA\n\nEMILE CELESTIN MEGIE TOGIRAM: YON  ZANMI INOUBLIYAB … Plis —> [Ak Jan Mapou] ———————————————– Emile Celestin Megie [Ak Michel-Ange Hyppolite] Lavi Togiram É mile-Célestin Mégie (Togiram) fèt nan youn vil ki rele Marigo. Vil sa a se nan Sidès peyi a, tou pre Jakmèl, li chita. Poudayè, non vanyan misye Togiram, te kreye apatide mo Marigot a li te vire lanvè. Togiram fèt 16 oktòb 1922. Depi Émile Célestin Mégie te gen douz an lespri li te panche sou literati. Premye travay Togiram nan domèn pwezi te pran lari nan jounal apatide laj sèz an. Premye travay pwezi Togiram te pran lari nan youn piblikasyon ebdomadè ki te rele ” Le Petit Marigotien”. Jounal sa a te kreye nan kolaborasyon Togiram, youn frè li , Rossini Mégie epi youn zanmi li, Faust Claude Volel. Lòt jounal ki te pibliye pwezi Togiram yo se La Nouvelle Abeille nan vil Jakmèl. Jounal sa a te parèt youn fwa chak semenn sou direksyon Pascal Arthur Brun nan ane 1939. Nan Pòtoprens, Togiram te pibliye travay literè li ansanm ak divès kalite atik jounal nan La République, Le Soir, Le Nouvelliste ansanm ak nan Le Petit Samedi Soir, kote li te travay soti 1971 rive 1985. Kòm Togiram kwè nan youn prensip ki di : “Konesans tankou manje fèt pou separe younn ak lòt.”, pandan li ta pe viv Pòtoprens nan Site Jan XXIII, li te konn ransanble youn ekip jèn lakay li pou li te pataje konesans li ak yo. Pi devan soti nan ane 1988 pou rive 30 out 2004, Togiram pibliye atik ak pwezi nan ” Ti gout pa ti gout “, seksyon kreyòl Haiti En Marche. Piske Togiram te toujou nan lesefrape ak otorite peyi a, li te konn pibliye tèks li yo sou non Elimèd Togiram. Lè nou vire mo sa a lanvè li te ban nou Émile de Marigot . Premye metye Émile-Célestin Mégie se chapant, men li te konn travay kòm ajan ki ta pe mezire dlo lapli nan Mòndèkomisè. Pi devan nan lavi-l, li te vin responsab pwodiksyon materyèl nan pwogram alfabetizasyon ONEC ki vin tounen ONAAC pita. Nan kòmansman ane 1980 yo, Togiram te vin direktè adjwen jounal Le Petit Samedi Soir. Gen youn epòk li te pibliye pwòp jounal literè pa li, ki te rele Espiral ( 1960 – 1966) epi Gindòl ( 1971 – 1985). Togiram te genyen konesans nan domèn lalwa, sa te pèmèt li travay kòm notè piblik nan peyi li Marigo. Togiram di nou lavi pa janm fasil pou li, menm lè li ranmase kèk flè, toujou gen gwo pikan ki ap tann li pi devan. Rèv Togiram gwo anpil, sepandan pi bèl rèv li se pou li ta wè peyi li tounen youn modèl nan domèn lengwistik pou tout lòt peyi ki pale kreyòl yo. Togiram pase tout lavi li ap goumen pou vansman lanng kreyòl la. Se papa li ki te inisye li nan konba sila a. Konsa, nou kab konprann se youn batay li va lage senpman lè li kouche ap gade de tèt zòtèy li, paske bon kòk pa janm bay gany. Se sa tou Julio Jean-Pierre konnen, ki fè nan liv pwezi li a (“Tras, 2003”) li ekri youn pwezi ki pote non Émile-Célestin Mégie, kote nou kapab li pawòl sa yo: “Lè Mégie ap monte lakay li Li vire Marigo lanvè Pou ba tèt li apostwòf Chak galèt li pile Voye monte yon kont chante Yon silab yon mizik Epi se bal epi se fèt Konsè konsòn epi dizuime.” (Tras 2003 ) (Tras 2003 ) Pwezi se nanm Togiram. Pou Togiram pwezi se lavi. Si ou mande li pouki, li va reponn ou: “ se tout eksperyans pèsonèl nou ki ap pase nan youn pwezi. Poudayè, youn mounn pa bezwen ni konn li ni konn ekri pou li powèt, paske nou fèt ak don powèt nou . ” Pou li apiye lide sa a, Togiram bay ekzanp sanmba kou Anakawona ki pa te konnen ni li ni ekri epi ki te youn sipèb powèt fanm. Li bay tou ekzanp konpozè nou yo ki toupatou nan bouk anndan peyi a, kote yo ap voye chante nan bann rara, nan seremoni vodoun ak nan anpil lòt aktivite. Yo pa konnen ni li ni ekri. Poutan, yo sèvi ak pawòl yo voye nan chante yo pou yo chanje lavi. Konsa, daprè Togiram, pwezi, kèlkeswa pwezi a, se youn zouti ki gen pouvwa transfòme youn sosyete, paske li konekte ak vibrasyon ki reponn nou jouk nan fon nannan nou. Kontribisyon Aktyèlman, Togiram se younn nan twa pilye ki kore Biwo Santral Sosyete Koukouy ki nan Miyami. Togiram te manm ILA ( Institut de linguistique Appliqué) ak Dr. Ernst Mirville. Togiram se younn nan manm fondatè Sosyete Koukouy, ki soti anndan Mouvman Kreyòl Ayisyen. Émile-Célestin Mégie (Togiram) te manm GREKA (Groupe de Recherche pour Étudier le Créole Haïtien) , kote nou te jwenn: pè Georges Mathelier, Dr. Pradel Pompilus, Dr. Ernst Mirville, pè Roger Désir, pastè Pauris Jean-Baptiste, elatriye. Émile-Célestin Mégie te fè patide ekip ki te prepare òtograf kreyòl leta Ayisyen te ratifye pou lanng kreyòl la nan ane 1979 la. Piblikasyon Togiram ekri ni an franse ni an kreyòl. Li ekri pwezi, woman, teyat ak esè. Lanmou Pa Gen Baryè, younn nan premye vrè woman kreyòl ki te pibliye Ayiti yo te soti anba plim Togiram. Woman sa a te soti an twa tòm. Men youn pati nan liv Togiram deja pibliye yo: Le petit Marigotien ( revi ki te parèt chak semen ) 1938- 1939 Espiral ( revi ki te parèt chak mwa ) 1960 – 1966 Gindòl ( revi ki te parèt chak mwa) 1971 – 1978 Ale-vini Mirak ( istwakout ) 1946 Feuilles D’ortie ( pwezi ) 1953 Coeur de silex ( pwezi) 1963 Faisceau Multicolore ( pwezi ) 1961 Lettre à une poétesse ( pwezi ) 1970 Byen viv ( teyat ) 1967 Bouquets de glanures ( pwezi ) 1974 Serenite nan lanmou ( teyat ) 1968 Lanmou pa gen baryè ( woman an twa tòm) 1976 Lanmou Lasigwav ( istwakout) 1967 Kèzini ( woman ) 1985 Agasya ( woman ) 2003 Youn lèz nan zèv Togiram M’ Pa Ka Ge Nèt Aswè-a mwen santi muz mwen ap karese-m E nati-a k’ si bèl rann bo li yo pi dous, Pi sikre pou nanm mwen, pi agreyab pou kè-m Ki sanble l’ gen vyolon k’ape vibre ladan-l Lalin lan k’ap desann, lalin nan k’ pral kouche Pase oun mawogani(1) sou sifas lanmè-a Ki, petèt, ta parèt pou mwen kou youn miwa Si pa t’ gen youn ti van k’ape fè-l ondile Men, malgre sa, m’ santi genyen youn ruiso(2) fyèl K’ap koule tou dousman nan forè lespri mwen Paske m’ wè sou totwa -a kèk mounn k’ape jemi E, mwen sèl pa sifi pou ba yo soulajman. Gade youn malere yo kraze ak makak, Yo mate-l toutouni pou youn fitilite Gade youn gran atis, ak gita-l kote li Li bwè Jouk li twò sou, paske li nan chagren Muz mwen ap karese-m sa fè-m plezi anpil, M’al pwonmennen sou kè-a(3) pou m’ livre-m nan bra-l nèt… Ayayay! Se betiz, malgre sa, m’ap soufri Paske gen twòp mizè k’estannbay yo douvan-m (1) Mawogani: Penti koulè kajou poli (2) Ruiso: Ti larivyè (3) Kè: Bòdi, senti beton arebò lanmè Kè-m Sere Mwen kouche pou m’ dòmi, mwen pa kapab dòmi, Genyen youn lanmè fyèl k’ap sakaje plaj kè-m … Lespri-m anboulatcha, sèvèl mwen plen fwoumi, Mwen wè mil arenyen ap trese twèl malè-m. Mwen pou kò-m san soutyen sou chemen lavi a. Jodi solèy boule-m, denmen lapli mouye-m. Lè nuit yo san zetwal tankou waya-waya, Mwen tonbe nan pikan e mwen blese tout pye-m Si jodi m’ jwenn youn woz, fòk li gen tan chèch nèt Fòk li tounen pousyè anvan mwen jwenn youn lòt. Wout mwen plen pwagrate, li blennde ak bayonnèt Genyen youn bann zonbi k’ape fout mwen kalòt. Lè mwen jwenn youn twou dlo mwen ranpli kalbas mwen, Mwen bwè li gou-pa-gout, mwen fè mil kilomèt Men, fòk mwen fè dis mil ak gòj mwen sèk kou fwen Anvan m’ jwenn youn lòt twou … Mwen pi mal pase bèt! Sou chemen lavi a, pou mwen, nan pwen okenn fèt, Pou mwen, nanpwen plezi, men , fòk m’ mache kanmenm! … Te mèt genyen sechrès, te mèt genyen tanpèt, Fòk youn jou mwen rive anba oun syèl yo renmen-m Zafè si kounyeya, solèy ape boule-m. Zafè si twòp lapli tanzantan ap mouye-m. Mwen konnen fò m’ rive, li te mèt san soulye Nan jaden ki genyen tout kalite lorye. Zafè! Si toutotou-m, mwen wè dimil ènmi. Zafè! Si kounye a , mwen nan youn nich-fwoumi. Pou pwoteje lavi-m, mwen genyen youn gwo lwa Lwa li yo ban mwen dwa pou m’ gen espwa ak fwa. Vrèman, kè mwen sere, se kòmsi m’ te nan sèp Lanm youn lanmè anmè ap boulvèse plaj li, Men, mwen pa pe sou sa! … mwen te mèt san bisèp Youn jou, dèyè lènmi-m, mwen va bat chalbari. Pòtoprens 5 jen 1959 Lettre à une poétesse , chapit 2, paj 19 Ecoute-moi, poétesse, écoute-moi!\nC'est pour toi ce matin \nque frémit mon violon, \nma mandoline aussi. Je t'ai vue dans un songe\nimbibé de mystère \nTu m'as parlé \nTu m'as souri \nle simoun de ton verbe \na soulevé le sable de mon désert\net j'ai, revu tout le passé \nqui me rive à tes flancs. De ton premier regard \nà mon premier regard,\nDe ton premier billet \nà mon premier billet, \nDe tes poèmes à mes poèmes,\nDe tes .épanchements \nà mes épanchements le trajet était court. Pourtant s'y sont creusés \ndes précipices de malchance\nde malentendus d'incertitude \net la houle du temps \nnous a mis en lambeaux. L'ouragan des désirs \nnous a fait dériver \nle glauque des mers polaires \ns'est vite gabé de nous \net des montagnes de glace \nont chaviré l'esquif \nqui transportait\nnos tonnes d'amour et de tendresse Mes mains fiévreuses \nn'ont pas palpé ton corps \nDe ta salive à ma salive \nil n'y a jamais eu de mixture \nmalgré l'en trecroisement des ondes de nos coeurs. Je me souviens encore de cet après-midi \noù sur le pont d'un·motor-boat \naccosté comme tant d'autres \nau warf de cabotage \nta volx riche de printemps \nrossignolait des vers, \nnos doigts timidement se sont entrelacés ... Je respirais ton air, \nTu respirais mon air ... \nLa lentille bi-convexerde ton regard\nme brûlait\nm'aveuglait \nmais pourtant que de milles séparaient nos deux bouches!\nMille milles, \ndes millions de milles. \nFort l'Islet était beaucoup plus proche de \"La Pointe\"\nque mes lèvres de tes lèvres . Je m'en souviens encore \net ça griffouille mon âme. \nse sont évanouis dans la cascade des temps\nMais un beau jour, \nde Jérémie, tu m'as parlé de fatigue d'attente \net d'éternelle union. \nAux Cayes-Jacmel\nj'ai reçu ton message \net le sol mou de l'enbarras\na failli m'enliser. Je me suis débattu \ndurant de longues heures \nje me suis débattu \net le ciment de la franchise \nm'a brusquement sauvé.\nMais saurais-je jamais \nla tête que tu as faite\nen lisant ma réponse? ... Agasya , paj 1,2,3 Youn istwa ki bel, epi malouk anmenmtan. Youn istwa lajwa, youn istwa latristès. Youn istwa ki blayi devan nou tout kwèkwètmakwèt, tout bouyivide, tout viretounen, tout kontradiksyon ki toujou ap fè tolalito nan konpàtman youn pèp k’ap bouske wout sivilizasyon. Youn makònay fòmasyon natifnatal ak fòmasyon oksidantal. Youn makònay kwayans zansèt nèg ak kwayans zansèt blan. Youn makònay kategori mounn divès koulè, divès edikasyon, divès degre konesans, divès konsepsyon. Youn makònay kilti depaman nan folman youn nanchon k’ap bouske chimen pwogrè. Youn chirepit ant mistè Lafrik-Ginen ak mistè Legliz Kretyen. Youn chirepit ki tounen pongongon nan tout sobagi lafwa. Youn chirepit ki vegle je, bouche zorey e menm kokobe lespri tout gwoup mounn k’ap bouske favè youn sèl Granmèt … Istwa sila-a nou pral suiv la se istwa youn bèl- bèl grimèl yo te rele Agasya, youn istwa ki sanble kou de gout dlo ak istwa anpil mounn nan peyi Ayiti, mounn ki pran nesans nan fanmi kretyen kote yo konsidere Vodoun kòm youn sosyete nèg sot, sovaj, san ledikasyon, sans lenstriksyon, san okenn fòmasyon, youn sosyete malfektè ki angonse nan tout kalte sipètisyon, nan tout salte makanda …. Kanta pou bèl, Agasya te bèl toutbon. Li te byennelve, li te enstwi, li te alèz kay fanmi li yo. Apre Ii te fin resevwa youn bon dòz konesans, dabò Jakmèl, nan lekòl mè “St. Jo- seph de Cluny”, ansuit Pòtoprens, nan lekòl “Elie Dubois” , li te retounen Marigo kay paran li yo. Tout mounn te renmen li, tout mounn te admire konpòtman-l nan fanmi li e nan lasosyete …. Nan koral Legliz Sen-Dominik Marigo-a, li te younn pami pi bon chantèz yo. Bèlte natirèlli, dousè vwa li, konduit li, kadans li te fè yo konsidere-l kòm oun vedèt. Ak kèk lòt demwazèl, kire pawas la te konn prezante-l kòm modèl tout lòt fidèl katolik dwe suiv … Pèsonn pa te genyen okenn dout sou valè entèlektyèl ak valè moral Ii. Men, kanmenm, se youn nègès ki te gen lespri laj. Disiplin paran Ii yo ki t’ap viv prèske an devo, ki t’oblijel mete ajenou chak maten, chak swa devan youn ogatwa pou pase chaple epi fè litani tout sen legliz katolik, disiplin sila-a pa te anpanche-l viv lavi-a selon dezi li … Nan ti bibliyotèk li, te gen tout kalite liv : istwa, jewografi, sosyoloji, sikoloji, etnoloji, woman, syans natirèl, syans fiksyon, fòlklò, mitoloji, relijyon, èts… Li te renmen li liv ak atik jounal oubyen revi ki konsènen sitou Vodoun ayisyen-an. Konsa, kiryozite entèlektyèl li te pouse-l plizyè fwa al asiste oubyen patisipe nan kèk kandjanhoun, kèk seremoni pou Ogoun, pou Legba, pou Ezili, pou Bawon-Sanmdi oubyen pou Sîbi. .. Sa te lakòz Agasya pèdi lafwa katolik li, pase mil peripesi joustan li te vini youn sèvitèz mistè Lafrik-Ginen. De tandans kontrè ki t’ap rale-mennen-kase nan krikrit nanm li te pwovoke lakay li youn tandans-anbalan ki te trennen li nan tchouboum dezespwa.  [Ak Jan Mapou] ———————————————–  [Ak Michel-Ange Hyppolite]  É mile-Célestin Mégie (Togiram) fèt nan youn vil ki rele Marigo. Vil sa a se nan Sidès peyi a, tou pre Jakmèl, li chita. Poudayè, non vanyan misye Togiram, te kreye apatide mo Marigot a li te vire lanvè. Togiram fèt 16 oktòb 1922. Depi Émile Célestin Mégie te gen douz an lespri li te panche sou literati. Premye travay Togiram nan domèn pwezi te pran lari nan jounal apatide laj sèz an. Premye travay pwezi Togiram te pran lari nan youn piblikasyon ebdomadè ki te rele ” Le Petit Marigotien”. Jounal sa a te kreye nan kolaborasyon Togiram, youn frè li , Rossini Mégie epi youn zanmi li, Faust Claude Volel. Lòt jounal ki te pibliye pwezi Togiram yo se La Nouvelle Abeille nan vil Jakmèl. Jounal sa a te parèt youn fwa chak semenn sou direksyon Pascal Arthur Brun nan ane 1939. Nan Pòtoprens, Togiram te pibliye travay literè li ansanm ak divès kalite atik jounal nan La République, Le Soir, Le Nouvelliste ansanm ak nan Le Petit Samedi Soir, kote li te travay soti 1971 rive 1985. Kòm Togiram kwè nan youn prensip ki di : “Konesans tankou manje fèt pou separe younn ak lòt.”, pandan li ta pe viv Pòtoprens nan Site Jan XXIII, li te konn ransanble youn ekip jèn lakay li pou li te pataje konesans li ak yo. Pi devan soti nan ane 1988 pou rive 30 out 2004, Togiram pibliye atik ak pwezi nan ” Ti gout pa ti gout “, seksyon kreyòl Haiti En Marche. Piske Togiram te toujou nan lesefrape ak otorite peyi a, li te konn pibliye tèks li yo sou non Elimèd Togiram. Lè nou vire mo sa a lanvè li te ban nou Émile de Marigot . Premye metye Émile-Célestin Mégie se chapant, men li te konn travay kòm ajan ki ta pe mezire dlo lapli nan Mòndèkomisè. Pi devan nan lavi-l, li te vin responsab pwodiksyon materyèl nan pwogram alfabetizasyon ONEC ki vin tounen ONAAC pita. Nan kòmansman ane 1980 yo, Togiram te vin direktè adjwen jounal Le Petit Samedi Soir. Gen youn epòk li te pibliye pwòp jounal literè pa li, ki te rele Espiral ( 1960 – 1966) epi Gindòl ( 1971 – 1985). Togiram te genyen konesans nan domèn lalwa, sa te pèmèt li travay kòm notè piblik nan peyi li Marigo. Togiram di nou lavi pa janm fasil pou li, menm lè li ranmase kèk flè, toujou gen gwo pikan ki ap tann li pi devan. Rèv Togiram gwo anpil, sepandan pi bèl rèv li se pou li ta wè peyi li tounen youn modèl nan domèn lengwistik pou tout lòt peyi ki pale kreyòl yo. Togiram pase tout lavi li ap goumen pou vansman lanng kreyòl la. Se papa li ki te inisye li nan konba sila a. Konsa, nou kab konprann se youn batay li va lage senpman lè li kouche ap gade de tèt zòtèy li, paske bon kòk pa janm bay gany. Se sa tou Julio Jean-Pierre konnen, ki fè nan liv pwezi li a (“Tras, 2003”) li ekri youn pwezi ki pote non Émile-Célestin Mégie, kote nou kapab li pawòl sa yo: “Lè Mégie ap monte lakay li Li vire Marigo lanvè Pou ba tèt li apostwòf Chak galèt li pile Voye monte yon kont chante Yon silab yon mizik Epi se bal epi se fèt Konsè konsòn epi dizuime.” (Tras 2003 ) Pwezi se nanm Togiram. Pou Togiram pwezi se lavi. Si ou mande li pouki, li va reponn ou: “ se tout eksperyans pèsonèl nou ki ap pase nan youn pwezi. Poudayè, youn mounn pa bezwen ni konn li ni konn ekri pou li powèt, paske nou fèt ak don powèt nou . ” Pou li apiye lide sa a, Togiram bay ekzanp sanmba kou Anakawona ki pa te konnen ni li ni ekri epi ki te youn sipèb powèt fanm. Li bay tou ekzanp konpozè nou yo ki toupatou nan bouk anndan peyi a, kote yo ap voye chante nan bann rara, nan seremoni vodoun ak nan anpil lòt aktivite. Yo pa konnen ni li ni ekri. Poutan, yo sèvi ak pawòl yo voye nan chante yo pou yo chanje lavi. Konsa, daprè Togiram, pwezi, kèlkeswa pwezi a, se youn zouti ki gen pouvwa transfòme youn sosyete, paske li konekte ak vibrasyon ki reponn nou jouk nan fon nannan nou.  Aktyèlman, Togiram se younn nan twa pilye ki kore Biwo Santral Sosyete Koukouy ki nan Miyami. Togiram te manm ILA ( Institut de linguistique Appliqué) ak Dr. Ernst Mirville. Togiram se younn nan manm fondatè Sosyete Koukouy, ki soti anndan Mouvman Kreyòl Ayisyen. Émile-Célestin Mégie (Togiram) te manm GREKA (Groupe de Recherche pour Étudier le Créole Haïtien) , kote nou te jwenn: pè Georges Mathelier, Dr. Pradel Pompilus, Dr. Ernst Mirville, pè Roger Désir, pastè Pauris Jean-Baptiste, elatriye. Émile-Célestin Mégie te fè patide ekip ki te prepare òtograf kreyòl leta Ayisyen te ratifye pou lanng kreyòl la nan ane 1979 la. Togiram ekri ni an franse ni an kreyòl. Li ekri pwezi, woman, teyat ak esè. Lanmou Pa Gen Baryè, younn nan premye vrè woman kreyòl ki te pibliye Ayiti yo te soti anba plim Togiram. Woman sa a te soti an twa tòm. Men youn pati nan liv Togiram deja pibliye yo: M’ Pa Ka Ge Nèt  Aswè-a mwen santi muz mwen ap karese-m E nati-a k’ si bèl rann bo li yo pi dous, Pi sikre pou nanm mwen, pi agreyab pou kè-m Ki sanble l’ gen vyolon k’ape vibre ladan-l Lalin lan k’ap desann, lalin nan k’ pral kouche Pase oun mawogani(1) sou sifas lanmè-a Ki, petèt, ta parèt pou mwen kou youn miwa Si pa t’ gen youn ti van k’ape fè-l ondile Men, malgre sa, m’ santi genyen youn ruiso(2) fyèl K’ap koule tou dousman nan forè lespri mwen Paske m’ wè sou totwa -a kèk mounn k’ape jemi E, mwen sèl pa sifi pou ba yo soulajman. Gade youn malere yo kraze ak makak, Yo mate-l toutouni pou youn fitilite Gade youn gran atis, ak gita-l kote li Li bwè Jouk li twò sou, paske li nan chagren Muz mwen ap karese-m sa fè-m plezi anpil, M’al pwonmennen sou kè-a(3) pou m’ livre-m nan bra-l nèt… Ayayay! Se betiz, malgre sa, m’ap soufri Paske gen twòp mizè k’estannbay yo douvan-m (1) Mawogani: Penti koulè kajou poli (2) Ruiso: Ti larivyè (3) Kè: Bòdi, senti beton arebò lanmè Mwen kouche pou m’ dòmi, mwen pa kapab dòmi, Genyen youn lanmè fyèl k’ap sakaje plaj kè-m … Lespri-m anboulatcha, sèvèl mwen plen fwoumi, Mwen wè mil arenyen ap trese twèl malè-m. Mwen pou kò-m san soutyen sou chemen lavi a. Jodi solèy boule-m, denmen lapli mouye-m. Lè nuit yo san zetwal tankou waya-waya, Mwen tonbe nan pikan e mwen blese tout pye-m Si jodi m’ jwenn youn woz, fòk li gen tan chèch nèt Fòk li tounen pousyè anvan mwen jwenn youn lòt. Wout mwen plen pwagrate, li blennde ak bayonnèt Genyen youn bann zonbi k’ape fout mwen kalòt. Lè mwen jwenn youn twou dlo mwen ranpli kalbas mwen, Mwen bwè li gou-pa-gout, mwen fè mil kilomèt Men, fòk mwen fè dis mil ak gòj mwen sèk kou fwen Anvan m’ jwenn youn lòt twou … Mwen pi mal pase bèt! Sou chemen lavi a, pou mwen, nan pwen okenn fèt, Pou mwen, nanpwen plezi, men , fòk m’ mache kanmenm! … Te mèt genyen sechrès, te mèt genyen tanpèt, Fòk youn jou mwen rive anba oun syèl yo renmen-m Zafè si kounyeya, solèy ape boule-m. Zafè si twòp lapli tanzantan ap mouye-m. Mwen konnen fò m’ rive, li te mèt san soulye Nan jaden ki genyen tout kalite lorye. Zafè! Si toutotou-m, mwen wè dimil ènmi. Zafè! Si kounye a , mwen nan youn nich-fwoumi. Pou pwoteje lavi-m, mwen genyen youn gwo lwa Lwa li yo ban mwen dwa pou m’ gen espwa ak fwa. Vrèman, kè mwen sere, se kòmsi m’ te nan sèp Lanm youn lanmè anmè ap boulvèse plaj li, Men, mwen pa pe sou sa! … mwen te mèt san bisèp Youn jou, dèyè lènmi-m, mwen va bat chalbari. Pòtoprens 5 jen 1959  Youn istwa ki bel, epi malouk anmenmtan. Youn istwa lajwa, youn istwa latristès. Youn istwa ki blayi devan nou tout kwèkwètmakwèt, tout bouyivide, tout viretounen, tout kontradiksyon ki toujou ap fè tolalito nan konpàtman youn pèp k’ap bouske wout sivilizasyon. Youn makònay fòmasyon natifnatal ak fòmasyon oksidantal. Youn makònay kwayans zansèt nèg ak kwayans zansèt blan. Youn makònay kategori mounn divès koulè, divès edikasyon, divès degre konesans, divès konsepsyon. Youn makònay kilti depaman nan folman youn nanchon k’ap bouske chimen pwogrè. Youn chirepit ant mistè Lafrik-Ginen ak mistè Legliz Kretyen. Youn chirepit ki tounen pongongon nan tout sobagi lafwa. Youn chirepit ki vegle je, bouche zorey e menm kokobe lespri tout gwoup mounn k’ap bouske favè youn sèl Granmèt … Istwa sila-a nou pral suiv la se istwa youn bèl- bèl grimèl yo te rele Agasya, youn istwa ki sanble kou de gout dlo ak istwa anpil mounn nan peyi Ayiti, mounn ki pran nesans nan fanmi kretyen kote yo konsidere Vodoun kòm youn sosyete nèg sot, sovaj, san ledikasyon, sans lenstriksyon, san okenn fòmasyon, youn sosyete malfektè ki angonse nan tout kalte sipètisyon, nan tout salte makanda …. Kanta pou bèl, Agasya te bèl toutbon. Li te byennelve, li te enstwi, li te alèz kay fanmi li yo. Apre Ii te fin resevwa youn bon dòz konesans, dabò Jakmèl, nan lekòl mè “St. Jo- seph de Cluny”, ansuit Pòtoprens, nan lekòl “Elie Dubois” , li te retounen Marigo kay paran li yo. Tout mounn te renmen li, tout mounn te admire konpòtman-l nan fanmi li e nan lasosyete …. Nan koral Legliz Sen-Dominik Marigo-a, li te younn pami pi bon chantèz yo. Bèlte natirèlli, dousè vwa li, konduit li, kadans li te fè yo konsidere-l kòm oun vedèt. Ak kèk lòt demwazèl, kire pawas la te konn prezante-l kòm modèl tout lòt fidèl katolik dwe suiv … Pèsonn pa te genyen okenn dout sou valè entèlektyèl ak valè moral Ii. Men, kanmenm, se youn nègès ki te gen lespri laj. Disiplin paran Ii yo ki t’ap viv prèske an devo, ki t’oblijel mete ajenou chak maten, chak swa devan youn ogatwa pou pase chaple epi fè litani tout sen legliz katolik, disiplin sila-a pa te anpanche-l viv lavi-a selon dezi li … Nan ti bibliyotèk li, te gen tout kalite liv : istwa, jewografi, sosyoloji, sikoloji, etnoloji, woman, syans natirèl, syans fiksyon, fòlklò, mitoloji, relijyon, èts… Li te renmen li liv ak atik jounal oubyen revi ki konsènen sitou Vodoun ayisyen-an. Konsa, kiryozite entèlektyèl li te pouse-l plizyè fwa al asiste oubyen patisipe nan kèk kandjanhoun, kèk seremoni pou Ogoun, pou Legba, pou Ezili, pou Bawon-Sanmdi oubyen pou Sîbi. .. Sa te lakòz Agasya pèdi lafwa katolik li, pase mil peripesi joustan li te vini youn sèvitèz mistè Lafrik-Ginen. De tandans kontrè ki t’ap rale-mennen-kase nan krikrit nanm li te pwovoke lakay li youn tandans-anbalan ki te trennen li nan tchouboum dezespwa.  reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:25", "url": "https://kreyol.org/megie/", "image_url": null}
{"text": "manno | REKA\n\nMANNO EJÈN [Ak Michel-Ange Hyppolite] Byografi Manno Natif Gwanntanamo, Manno Ejčn fčt, an jiye 1946 nan peyi Kiba. Yon peryňd, kote yon vag imigrasyon san pran souf t’ap travčse Ayiti. Plizyč santčn, plizyč milye peyizan ansanm avčk yon bon pňsyon nan klas mwayčn nan te kraze rak pou yo te chape anba mouvman Rejete-a. Mouvman sa a, se te pčsekisyon Legliz katolik kont vodoun. Nou jwenn vyewo sa yo sitou, nan peyi panyňl tankou: Sendomeng, Kiba, Venezwela. Pa bliye, nou fenk sňti anba represyon okipasyon meriken, ki te dire 19 lane (1915 – 1934) pou kraze revňl Kako yo. Se yon epňk ki rich sou plan kiltirčl. Yon souf idantite travčse peyi Amerik Latin-yo ansanm avčk Karayib-la jouk rive sou kontinan Afrik la avčk Mouvman Endijenis lan. Yon mouvman ki pral debouche sou Negritid Leyopňl Seda Sengň-a. Plizyč klib kiltirčl te boujonnen toupatou nan peyi-a. Se nan mitan tout devlopman sa yo Manno Ejčn te antre Ayiti avčk papa-l. Tou jenn, Manno Ejčn te koumanse enterese nan aktivite atizay, kiltirčl, k’ ape devlope. Nan laj diznevan, li vini manm gwoup kiltirčl Mouvman Kreyol ayisyen ki te anime yon emisyon sou lakilti chak dimanch, sou antčn Radyo Karayib. Se la, sou non batay Papiyon Nwa, Manno Ejčn fč premye eksperyans-li nan lekriti kreyol, anndan branch Mouvman Kreyol ayisyen ki rele Sosyete Koukouy. Nan gwoup sila-a, se yon krčy powčt, ekritč, fouyapňt (fouyadň), lengwis ki ekri, fč rechčch sou lang kreyol la epi pibliye rezilta travay-yo anndan de ti liv Sosyete a, ki te pote non Kreyňl :Cahier N0 l ak Kreyňl : Cahier No 2. Rive ane 1960-1970, yon lňt vag emigrasyon frape Ayiti ankň. Fwa sa a, tout kalite mounn touche, zannana kou pengwen. Entelektyčl, travayč, peyizan ape kouri pou lanfč divalyeris la. Se konsa, nan ane 1975, Papiyon Nwa bat zčl, li ateri Monreyal, Kanada. Toujou aktif nan milye atizay, kiltirčl, sosyal kominote ayisyen an, Manno Ejčn asosye-li avčk gwoup kiltirčl Lakou Lakay. Pita, koneksyon li te genyen ak ekip Mouvman Kreyňl Ayiti a vin pčmčt li fonde, nan Monreyal, ansanm avčk kat lňt mounn :Julio Jean-Pierre, Michel-Ange Hyppolite (Kaptenn Koukouwouj), Jean-Robert Placide, Vilbrun Romulus, Sant etidasyon ak ekritasyon kreyol – Sosyete Koukouy. Group kreyolis sa a vini kreye Bilten koukouy yo piblye nan Kanada. Anmenmtan, Manno vini manm branch Bannzil kreyňl nan Amerikdinň-a. Sňti 1990 rive 1997, li kowňdone Jounen Entčnasyonal Kreyňl-la, nan Monreyal. Nan ane 1988, Manno Ejčn pibliye Egziltik nan Edisyon Koukouy. Yon rekčy powčm kote včsč-yo trese riban silans avčk yon ekzil zoboukechen ki rapousuiv tout lavi powčt-la. Daprč Rodney Saint-Éloi, nan revi Brčve littéraire,(2005) Egziltik se “yonn nan premye travay ekriti ki fčt sou ekzil an kreyňl”. Maximilien Laroche (anndan Sémiologie des Apparences Caraďbes 1996) di Egziltik se ” …, yon lang transfňme ki plonje nan limenm, nan grandlo tout mo li-yo avčk tout sans ansyen, kounye ak lavni yo genyen”. Pou Kaptenn Koukourouj limenm, (Istwa Pwezi kreyňl 2000) Egziltik “se yon chanjman nan pwezi kreyňl la”. An 1968, li resevwa pri Fčt manman, Mouvman Kreyňl, (Choublak ak Kamelya, MK, Koleksyon Koukouy-ONAAC). An 1998, li pran mayňl “Prix Jacques-Stephen-Alexis de la nouvelle”. Li patisipe nan “7čm Festival Literraire Internastional Metropolis Bleu de Monréal, 2005”, nan aktivite “Poésie prend le métro” (Monreyal, 2005). Ekritč kreyňl, powčt, nouvelis, jounalis, Manno Ejčn pibliye plizyč atik avčk powčm, nan dyaspora a, tankou anndan Ayiti. Epitou, li patisipe nan plizyč resital ak konferans sou lanng ak pwezi kreyňl. Pou Manno, lekriti pa dwe kondui sčlman nan yon tčks ankč, yon lekti inifye. Li kapab tou plizyč lčz epapiye ekritč a depoze nan yon tčks pou yon vwayaj san okenn itinerč. Lekriti-a se yon fason pou chanje atizay-la, yon bezwen pou revolisyonnen larčl lide-yo. Yon sňt debňdman san lobedyans, yon viray, chaviray, san baboukčt, pandan l’ ape pote vizyon pa-li, včsyon pa-li nan sa yo rele libčte inivčsčl-la. Pou sanba-a, pwezi kreyňl-la dwe makonnen epi pran rasin nan reyalite sosyal, atizay, kiltirčl peyi-a. Sa ki vledi, si nou vle jwenn piblik-la, pale avčk pčp-la, lekriti kreyňl-la dwe pote valč pa-nou ladan, pou yon Ayiti chčmčtchčmčtrčs avčk pwňp koulč-li, pandan l’ ape charye libčte inivčsčl-la nan limenm. Pou Manno, lekriti pa inosan. Nan chak pwojč lekriti, toujou genyen yon trčy envizib, yon silans andaki ki akonpaye-li. Powčt la di ” Pwezi se yon lňsyč pousyč ki an libčte, yon lčz sann ki lage, memwa respire youn priz alafwa. Se pa yon istwakout pou rakonte, mennen moun nan yon kčlkonk direksyon. Pwezi, se jwe avčk dezňd. Yon trajč ki pa abouti, paske li pa dwe yon rakontay “. Li pouswiv pou l di ” Yon powčt se estetisyen mo li ye. Yon fčzčd mo. Pwezi se yon chay emosyon ki rann sa ki envizib vizib, sa ki vizib envizib. Yon aganmafwezay ki pa janmen fini konplete. Se yon vole gagč espirityčl. Kňmkidire, yon mizik enstrimantal wňdpňte pou reveye emosyon, sansasyon kidonk raj, kolč, revňlt, kontantman, plezi, trankilite. Yon moniman pleziyis totalkapital. Konviksyon powčt, angajman-li dwe pase nan zčv-li san fč diskou “.  [Ak Michel-Ange Hyppolite]  Natif Gwanntanamo, Manno Ejčn fčt, an jiye 1946 nan peyi Kiba. Yon peryňd, kote yon vag imigrasyon san pran souf t’ap travčse Ayiti. Plizyč santčn, plizyč milye peyizan ansanm avčk yon bon pňsyon nan klas mwayčn nan te kraze rak pou yo te chape anba mouvman Rejete-a. Mouvman sa a, se te pčsekisyon Legliz katolik kont vodoun. Nou jwenn vyewo sa yo sitou, nan peyi panyňl tankou: Sendomeng, Kiba, Venezwela. Pa bliye, nou fenk sňti anba represyon okipasyon meriken, ki te dire 19 lane (1915 – 1934) pou kraze revňl Kako yo. Se yon epňk ki rich sou plan kiltirčl. Yon souf idantite travčse peyi Amerik Latin-yo ansanm avčk Karayib-la jouk rive sou kontinan Afrik la avčk Mouvman Endijenis lan. Yon mouvman ki pral debouche sou Negritid Leyopňl Seda Sengň-a. Plizyč klib kiltirčl te boujonnen toupatou nan peyi-a. Se nan mitan tout devlopman sa yo Manno Ejčn te antre Ayiti avčk papa-l. Tou jenn, Manno Ejčn te koumanse enterese nan aktivite atizay, kiltirčl, k’ ape devlope. Nan laj diznevan, li vini manm gwoup kiltirčl Mouvman Kreyol ayisyen ki te anime yon emisyon sou lakilti chak dimanch, sou antčn Radyo Karayib. Se la, sou non batay Papiyon Nwa, Manno Ejčn fč premye eksperyans-li nan lekriti kreyol, anndan branch Mouvman Kreyol ayisyen ki rele Sosyete Koukouy. Nan gwoup sila-a, se yon krčy powčt, ekritč, fouyapňt (fouyadň), lengwis ki ekri, fč rechčch sou lang kreyol la epi pibliye rezilta travay-yo anndan de ti liv Sosyete a, ki te pote non Kreyňl :Cahier N0 l ak Kreyňl : Cahier No 2. Rive ane 1960-1970, yon lňt vag emigrasyon frape Ayiti ankň. Fwa sa a, tout kalite mounn touche, zannana kou pengwen. Entelektyčl, travayč, peyizan ape kouri pou lanfč divalyeris la. Se konsa, nan ane 1975, Papiyon Nwa bat zčl, li ateri Monreyal, Kanada. Toujou aktif nan milye atizay, kiltirčl, sosyal kominote ayisyen an, Manno Ejčn asosye-li avčk gwoup kiltirčl Lakou Lakay. Pita, koneksyon li te genyen ak ekip Mouvman Kreyňl Ayiti a vin pčmčt li fonde, nan Monreyal, ansanm avčk kat lňt mounn :Julio Jean-Pierre, Michel-Ange Hyppolite (Kaptenn Koukouwouj), Jean-Robert Placide, Vilbrun Romulus, Sant etidasyon ak ekritasyon kreyol – Sosyete Koukouy. Group kreyolis sa a vini kreye Bilten koukouy yo piblye nan Kanada. Anmenmtan, Manno vini manm branch Bannzil kreyňl nan Amerikdinň-a. Sňti 1990 rive 1997, li kowňdone Jounen Entčnasyonal Kreyňl-la, nan Monreyal. Nan ane 1988, Manno Ejčn pibliye Egziltik nan Edisyon Koukouy. Yon rekčy powčm kote včsč-yo trese riban silans avčk yon ekzil zoboukechen ki rapousuiv tout lavi powčt-la. Daprč Rodney Saint-Éloi, nan revi Brčve littéraire,(2005) Egziltik se “yonn nan premye travay ekriti ki fčt sou ekzil an kreyňl”. Maximilien Laroche (anndan Sémiologie des Apparences Caraďbes 1996) di Egziltik se ” …, yon lang transfňme ki plonje nan limenm, nan grandlo tout mo li-yo avčk tout sans ansyen, kounye ak lavni yo genyen”. Pou Kaptenn Koukourouj limenm, (Istwa Pwezi kreyňl 2000) Egziltik “se yon chanjman nan pwezi kreyňl la”. An 1968, li resevwa pri Fčt manman, Mouvman Kreyňl, (Choublak ak Kamelya, MK, Koleksyon Koukouy-ONAAC). An 1998, li pran mayňl “Prix Jacques-Stephen-Alexis de la nouvelle”. Li patisipe nan “7čm Festival Literraire Internastional Metropolis Bleu de Monréal, 2005”, nan aktivite “Poésie prend le métro” (Monreyal, 2005). Ekritč kreyňl, powčt, nouvelis, jounalis, Manno Ejčn pibliye plizyč atik avčk powčm, nan dyaspora a, tankou anndan Ayiti. Epitou, li patisipe nan plizyč resital ak konferans sou lanng ak pwezi kreyňl. Pou Manno, lekriti pa dwe kondui sčlman nan yon tčks ankč, yon lekti inifye. Li kapab tou plizyč lčz epapiye ekritč a depoze nan yon tčks pou yon vwayaj san okenn itinerč. Lekriti-a se yon fason pou chanje atizay-la, yon bezwen pou revolisyonnen larčl lide-yo. Yon sňt debňdman san lobedyans, yon viray, chaviray, san baboukčt, pandan l’ ape pote vizyon pa-li, včsyon pa-li nan sa yo rele libčte inivčsčl-la. Pou sanba-a, pwezi kreyňl-la dwe makonnen epi pran rasin nan reyalite sosyal, atizay, kiltirčl peyi-a. Sa ki vledi, si nou vle jwenn piblik-la, pale avčk pčp-la, lekriti kreyňl-la dwe pote valč pa-nou ladan, pou yon Ayiti chčmčtchčmčtrčs avčk pwňp koulč-li, pandan l’ ape charye libčte inivčsčl-la nan limenm. Pou Manno, lekriti pa inosan. Nan chak pwojč lekriti, toujou genyen yon trčy envizib, yon silans andaki ki akonpaye-li. Powčt la di ” Pwezi se yon lňsyč pousyč ki an libčte, yon lčz sann ki lage, memwa respire youn priz alafwa. Se pa yon istwakout pou rakonte, mennen moun nan yon kčlkonk direksyon. Pwezi, se jwe avčk dezňd. Yon trajč ki pa abouti, paske li pa dwe yon rakontay “. Li pouswiv pou l di ” Yon powčt se estetisyen mo li ye. Yon fčzčd mo. Pwezi se yon chay emosyon ki rann sa ki envizib vizib, sa ki vizib envizib. Yon aganmafwezay ki pa janmen fini konplete. Se yon vole gagč espirityčl. Kňmkidire, yon mizik enstrimantal wňdpňte pou reveye emosyon, sansasyon kidonk raj, kolč, revňlt, kontantman, plezi, trankilite. Yon moniman pleziyis totalkapital. Konviksyon powčt, angajman-li dwe pase nan zčv-li san fč diskou “.  reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:28", "url": "https://kreyol.org/manno/", "image_url": null}
{"text": "hyppolote | REKA\n\nMICHEL-ANGE HYPPOLITE Kaptenn Koukourouj ap gade Kaptenn Koukourouj nan glas [Ak Lionel Hogu] Ki kote militans ou pou lanng kreyòl la soti ? Orijin Militans Mwen an Mwen kapab di militans mwen pou lanng kreyòl la kòmanse apati enterè mwen pou pwezi depi laj 14 an pandan mwen t’ap li youn pwezi Dominique Hyppolite* ki rele «Derniers Voeux» nan younn nan klas gramè Dr. Pradel Pompilus yo nan lekòl « Centre d’Études Secondaires». Se menm enterè pou literati sa a ki lakòz youn jou pandan mwen ap vire bouton radyo lakay la, mwen te kanpe sou youn emisyon ki ta pe pale sou pwezi nan lanng kreyòl. Emisyon an te rele « Emisyon Solèy», (1965 – 1969 ) li te konn pase chak dimanch sou antèn Radyo Karayib. Mounn ki te an chay emisyon sa a se te Jan Tanbou ( Henri-Claude Daniel), Pyè Banbou (Dr. Ernst Mirville), Jan Mapou (Jean-Marie Wheler Denis), Idalina, Maryse Hyppolite** eksetera. Se gras ak emisyon sa a ki te chita sou kilti pèp ayisyen an, mwen te vin konprann lanng kreyòl la se youn lanng menm jan ak lanng franse, men li te viktim anba tout kalite prejije sosyete a te taye pou li. Travay ekip mesye-dam sa yo te tèlman mache nan san mwen, youn dimanch mwen te deside desann Radyo Karayib pou mwen te al pote lèt adezyon mwen bay ekip la, paske mwen te santi nan epòk sa a, moman an te rive pou mwen te pran responsablite mwen devan eritay kreyòl ki ta pe bouyi anndan mwen an. Jou dimanch sa a, dòmi te twonpe mwen, men se te youn mal pou youn byen, paske se jou dimanch 6 avril 1965 sa a menm, makout te fè ladesant nan Radyo Karayib epi yo te arete tout mounn nan estasyon radyo a. Apre gouvènman François Duvalier a te fin fèmen Emisyon Solèy, pòtvwa Mouvman Kreyòl la alepòk, anndan Ayiti, mwen te oblije tann jouk mwen rive nan ane 1971 nan peyi Etazini pou mwen te al remanbre lespri mwen nan sous kreyòl ki te anndan Jounal Sèl, ki te sou direksyon Pè Antoine Adrien, Pè William Smarth, Pè Yves Urfié elatriye. Se avèk jounal kreyòl sa a mwen te vin konprann pi byen toujou veritab enpòtans lanng kreyòl la nan domèn jistis sosyal: swa pou libere lapawòl nan bouch sila yo, ki pa te gen lavwa, swa pou rebati diyite kategori mounn ki te pale kreyòl senpman yo, swa pou fasilite devlopman sikomotè timounn ki ap viv epi grandi nan pwòp lanng manman yo ak papa yo ap pale ak yo depi yo nan tete, jouk yomenm tou, yo vin fè pwòp pitit pa yo pou yo kontinye ak eritay ansestral sa a, ki fè yo kab rele nou Ayisyen. Kreyòl Pa Gen Limit P lis ane yo ap pase, mwen vin konprann pi plis toujou lanng kreyòl la pa pe janm rive devlope tout bon vre si pwodiksyon literè li rete koukouman. Mwen vin konprann tou si pou lanng kreyòl la devlope tout bon, fòk li mare pik li, pou li vin maton sou teren lasyans, paske tankou mwen toujou di li: «Lanng kreyòl pa gen limit» Se nan sans sa a mwen te fè anpil rechèch nan lanng angle, panyòl ak franse pou mwen te parèt ak Atlas Leksik Zo Mounn ( 1989), kote pati leksik la se youn konparezon ant mo angle, panyòl, franse nan domèn zo mounn epi sou kote tout mo sa yo mwen te parèt ak chwa mo mwen te fè pou kreyòl la. Mesaj mwen te vle fè pase ak kalite travay rechèch sa a, sèke nan domèn lasyans pa te vrèman gen diferans nan chwa mo teknik yo. Konsa, si angle, panyòl, franse te kab ranje kò yo pou yo prete mo nan men lanng laten ak lanng grèk, kreyòl la tou ka fè menm jan ak twa lòt lanng sa yo. Chak fwa youn save Ayisyen kanpe pou li di kreyòl gen limit, se pwòp tèt li, li ap di ki limite. Se pwòp enkonpetans li, li ap etale. Ou kab di mwen kouman sa? Ebyen nanpwen okenn lanng ki kab devlope tèt li pou kont kò li. Se mounn ki pale lanng lan ki pou devlope li. Konsa, limit save Ayisyen yo santi ki ap manifeste anndan lanng kreyòl la, se limit pa yo ki poko pran responsablite yo devan pwòp eritay kiltirèl yo. Jou yo va rive pran responsablite yo devan eritay kreyòl yo, kòm Ayisyen natif-natal, yo va di menm jan ak mwen: Kreyòl pa gen limit. Nouvèl Oryantasyon Pou Pwezi Kreyòl Ayiti a L è mwen te suiv devlopman pwezi kreyòl la depi sou zèv Moriso-Lewa rive sou Mouvman kreyòl la epi pou vin debouche sou ane 1980 yo, mwen te santi literati kreyòl la te kanpe anplas ak menm lide militans sèk, ki lakòz ekriven kou Anthony Phelps, menmsi yo pa janm eseye pwodui anyen an kreyòl, rive di literati kreyòl la se youn literati ki pòv. Pandan Anthony Phelps ap kritike travay ekriven kreyòl yo negativman an, li bliye li ap pwodui zèv literè li yo avèk youn lanng ki gen plizyè syèk istwa sou tèt li. Alòske pwezi kreyòl la, bò kote pa li,poko menm gen youn syèk depi li ap feraye. Pou mwen te pote priz solisyon pa mwen nan fason powèt kreyòl yo ta pe sèvi ak lanng kreyòl la nan travay yo, mwen te deside rantre nan travay kritik. Apre plizyè atik jounal sou defo zèv pwezi kreyòl ki ta pe pibliye nan ane 1980 yo, mwen te parèt ak Zile Nou (1996) kòm modèl oryantasyon ekriven kreyòl yo ta kab suiv. Konsa, mwen te vin rann li difisil pou youn mounn di mwen: «li pi fasil pou kritike tan pou pwodui». Ak Zile Nou mwen te fè eksperyans itilizasyon imaj lonngpleyinng nan pwezi kreyòl la, teknik pwezi Jan Mapou batize sou non imajis. Wè Bilten Koukouy, (jen, 1995 # 8, p. 18) Se menm militans, ki ap donnen sou teren eritay kiltirèl noumenm Ayisyen natifnatal la, ki ban mwen limyè pou mwen sèvi ak lanng kreyòl la pou mwen kritike zèv ekriven Ayisyen ki ekri an franse yo. [Maximilien Laroche : L’Avènement de la littérature haïtienne, 1987] Mwen te aji konsa, paske lanng franse a se senpman youn machin pou ekriven Ayisyen yo sikile nannan kreyòl yo kòm natif kreyòl. Esans lide ki ap sikile nan liv ekriven Ayisyen yo se youn esans kiltirèl Ayisyen ki sòti nan eritay kreyòl nou. Se domaj mas pèp Ayisyen an poko kab rive jwi tout sa jeni li ponn atravè divès liv ekriven Ayisyen yo pibliye nan lanng franse a. Lè mwen te remake se youn bann antoloji kreyòl san analiz pou santre balon pwezi kreyòl la ki te ap pran lari, mwen te parèt ak Istwa Pwezi Kreyòl Ayiti ( 2000), kote nan paj 217 mwen te fè pwopozisyon nou pral li la a: «Tèks pwezi kreyòl yo dwe anvayi teren refleksyon anpwofondè sou ekzistans nou, konsepsyon nou sou lavi, desepsyon nou, lanmò, linivè, eksetera. Se gras ak efò nou pral deplwaye pou nou kristalize eleman sosyo-afektif yo, eleman ekzistansyèl yo anndan travay atistik nou, kòm ekriven, nou pral rive bay pwezi kreyòl la kalite jèvrin li bezwen pou retire li nan ran literati batay tou sèl la epi rantre li nan tout espas ki karakterize lavi nou kòm kretyenvivan. Se sèten faktè politico-sosyal yo ap toujou gen enpak sou faktè sosyo-afektif ansanm ak faktè ekzistansyèl yo, men èske li enposib pou powèt kreyòl yo rantre divès kalite evennman lavi mounn nou anndan travay kreyativite yo pandan yo ap balanse sou politico-sosyal yo? » Nan sans sa a gen anpil ekriven ki ekri an kreyòl, ki twouve mwen ap dekouraje ekriven yo ak kalite travay kritik mwen yo. Alaverite, mwen kwè li lè pou literati kreyòl la chanje plimay. Li lè pou literati kreyòl la renouvle epi kite dèyè li karapas Moriso-Lewa te kreye pou li nan ane 1950 yo. Pou mwenmenm, ekri an kreyòl se pa youn travay vaykevay kole kèk grenn mo, kèk grenn pwovèb younn sou tèt lòt epi di se pwezi. Pou mwenmenm, ekri pwezi se kreye. Se fè lanng lan kite nivo lavi chak jou a pou li rantre nan youn karousèl bèbèl ki gen pouvwa emèveye lektè yo. Kalite travay sa a mande tan epi li mande youn respè pou lanng kreyòl la. Respè anpil mounn ki ap ekri pwezi kreyòl pa vrèman genyen pou lanng kreyòl la. Konsa, se militans mwen ki bouste motè ekzijans mwen nan travay kritik mwen yo. Se militans mwen toujou, ki fè mwen deside rantre fòm lèt-alevini ( Le genre épistolaire ) nan literati kreyòl la ak liv mwen an ki rele : Lèt Ife ak Soul ( 2006 ). Ak Lèt Ife epi Soul yo, mwen eseye reyalize plizyè nan rèv mwen te pwopoze nan Istwa Pwezi kreyòl pou literati kreyòl Ayiti a : Mwen rantre ak lide rapò sosyo-sikolojik yo nan lèt mwen yo.Mwen menm rive rantre youn dimansyon filozofik nan liv lèt la. Epitou, mwen demontre pale osijè lanmou nan pwezi kreyòl la kapab ale pi lwen pase youn senp relasyon chè nan chè, tankou sa abitye fèt nan kèk liv pwezi kreyòl ki te pran lari anvan Lèt Ife ak Soul. Lèt Ife ak Soul se youn liv ki an twa lanng : Kreyòl, angle, franse, men dènye pati liv la, ki rele : «Kite kreyòl pale» gen tèks an kreyòl senpman san tradiksyon. Rezon an se youn kout kòlè, paske kreyòl granmounn epi tout tan nou ap kole li ak lòt lanng ewopeyen yo nan menm liv la, se toufe nou ap toufe li. Se zèl li nou ap mare. Se la mwen rive nan militans mwen an antandan mwen atake youn seri travay kritik sou woman kreyòl yo. Tankou nou toujou di li nan Koukouy Kanada, pa gen pyèsmounn ki ap bay lanng kreyòl la anyen pou nou. Se noumenm ki pou ba li, selon limit nou, sa nou santi li merite. Alaverite, vrè batay pou devlopman literati lanng kreyòl la se anndan salklas yo li dwe fèt. Tout tan pa gen youn ekzamen obligatwa sou literati kreyòl nan ekzamen ofisyèl nan nivo reto oubyen filo, batay noumenm militan kreyòl fenk kòmanse, paske se jenn elèv reto/ filo yo ki pou pran larelèv epi kreye bèbèl kreyòl ki pral depase chelèn ki ekziste jounen jodi a, menm jan travay Jean-Claude Martineau ( Koralen ), travay Serge Madhère, travay Manno Ejèn, André Fouad elatriye ale pi lwen pase travay Moriso-Lewa. Nou tout nou bezwen youn baz pou nou demare, men se responsablite nou pou nou transfòme li, rann li pi laj pou jenerasyon ki ap vini yo ka donnen pi plis mèvèy toujou pase noumenm ki ap goumen pou depase grandèt ki te la anvan nou yo. Se anndan rèv depasman sa a rasin militans mwen kontinye ap souse fòs li. Michel-Ange Hyppolite ( Kaptenn Koukourouj) -Pa gen okenn lyen lafanmi ant mwenmenm ak Dominique Hyppolite. -Pa genyen nonplis okenn lyen lafanmi ant mwenmenm ak Michelson Hyppolite. Se senpman aza ki fè non pa mwen sanble ak non youn defansè lanng kreyòl la ki te sou teren an anvan mwen. -Pa gen okenn lyen lafanmi ant Maryse Hyppolite ak mwen. Se pa youn mounn mwen konnen nonplis. Mwen te ekri premye tèks pwezi mwen nan laj 13 an. Mwen te ekri li an franse. Li te rele Ilang-Ilang. Li te pibliye nan jounal lekòl mwen ( «Centre d’études secondaires»), jounal la te rele «En Route». Se premye fwa nan lavi mwen tou mwen te ekri sou jounal. P.B. ( Pa Bliye ) :Ou kab twouve repons mwen an lonng, sepandan, mwen kwè se tout pawòl mwen di yo ki reprezante nanm ak fòs militans mwen nan lanng kreyòl la. Mwen pa senpman youn defansè lanng kreyòl la, mwen travay nan domèn ki enterese mwen pou mwen renouvle epi brase lide pou lanng kreyòl la ka kontinye grandi. Ki moun ki Kaptenn Koukourouj la ? Michel-Ange Hyppolite ( Kaptenn Koukourouj)se youn mounn ki ap goumen san rete pou lanng kreyòl Ayiti a jwenn plas ki revyen li dedwa nan sosyete nou an. Pasyon li ak devouman li pou avansman epi pou fè respekte lanng kreyòl la, lanng matènèl tout Ayisyen, kòmanse depi nan ane 1970. Michel-Ange Hyppolite te etidye nan “Université d’Ottawa” kote li mare youn metriz nan domèn edikasyon. Michel-Ange Hyppolite ap viv nan rejyon “Gatineau-Ottawa”. Li ap anseye syans jeneral ak byoloji nan lekòl segondè “Gloucester”. Sepandan, travay li kòm pwofesè lekòl pa anpeche li pataje tan lib li ant pwodiksyon literatè li epi soutni jèn yo nan travay lekòl yo ak nan anrasinman kiltirèl yo. Se konsa li rive fè Ministè Edikasyon nan Ontaryo rekonèt lanng kreyòl Ayiti a nan pwogram ansèyman lanng segonn yo a. Michel-Ange Hyppolite se youn kritik literè. Sa lakòz li pase nan plizyè vil nan dyaspora ayisyen an kote li te al prezante plizyè konferans sou lanng kreyòl Ayiti a ak sou literati li. Michel-Ange Hyppolite kontribye ak travay li nan plizyè jounal ak revi ayisyen. Li se younn nan fondatè pwogram èd akademik nan “Ottawa”. Li se younn nan fondatè “La Société Les Samedis Littéraires nan Ottawa-Gatineau”. Li se anmenm tan younn nan manm fondatè Sosyete Koukouy Kanada, ki gen kòm misyon avansman ak defans lanng kreyòl Ayiti a. Pou mounn ki ap gate sit entènèt sa a, Michel-Ange Hyppolite se younn nan manm fondatè yo enpi li se younn nan ra mounn ki ap kontinye anime sit la. Michel-Ange Hyppolite piblye de liv pwezi an kreyòl, youn leksik an 4 lanng sou zo mounn Kreyòl-angle-fransè-espayòl. ( 1989). Li pibliye avèk patisipasyon Jacqueline Beaugé-Rosier epi Hugues Lamour: Li konprann Ekri: youn jaden kreyòl(1996). Apresa,li piblye Istwa Pwezi Kreyòl Ayiti (2000). Dènye piblikasyon li se Ife ak Soul (youn liv pwoz-pwezi) Se payèt zetwal san limit Alo Soul, Jodi a pandan mwen chita nan boukan pen kotidyen mwen, anndan «UPS,» kote mwen ap travay , mwen pran youn tan tou kout pou mwen dedouble lespri-m anndan youn farinay sonje. Mwen repase nan tout espas inoubliyab nou yo , kote plizyè milye papiyon lanmou te poze sou tout bòday flè pou yo eklate payèt solèy dimaten ki te limen dekou karès nou. Nou fè anpil wout, nou jofre anpil kalfou, nou ta menm dwe fè pi plis toujou. Pami etensèl souvnans ki rive jwenn mwen aswè a se Tajmahall, Lexington, Seascaucus,Dorchester, Hayott, Randolph ak Blue Hill ki viwonnen-m epi vin pale ak mwen sou chètout prezans ou. Chak rejyon sa yo mache ak vibrasyon pa yo. Poutan, mwen pa kab nonmen non Lexington san mwen pa kite Hamilton detounen-m nan siyay li epi fè mwen santi youn malèz anbachal ki toujou brime apeti ou. Poudayè, se fòt ou. Akoz imajinasyon ou ki mete ou nan kè sote, ou kontinye asosye rivyè sa a ak youn reyalite depaman. Epitou, pou jan ou maton sou vijilans ou , mwen ap mande tèt mwen, kouman ou ta vle mwen ta jwenn tan pou m’al bouloze nan lòt patiray san ou pa ta gen tan rale-m nan lonngvi ou ! Antouka! Ann pedale tounen. Mwen sèten dwe gen youn Hamilton anndan Lexington. Kit se youn rivyè, vil, riyèl, kenpòt. Annatandan, ou dwe toujou sonje sa: pa fouti gen plezi si ou pa mete-m sou zèl ou osnon san mwen pa mete ou sou zèl mwen. Se tankou pwovèb zanmi mwen an te di-m lan : «Lorsqu’on a goûté à l’eau du Nil, on ne peut plus étancher sa soif ailleurs .»(1) Wi!! Mwen manke bliye koze-m. Tajmahall, Seacaucus, Dorchester, Hayott, Randolph, Blue Hill, Yo tout Se payèt zetwal san limit Pami divès boukèt Nan lavi lanmou nou. Nanpwen yo younn ki klere ak menm fòs, men se yo tout ansanm ki kontinye ap gide-n sou chemen lanmou san lizyè ki makònen nou depi sou ban lekòl segondè. Chak grenn flè sa yo se youn sezon prentan nan lavi lanmou-n. Yo chak louvri je nou , nan fason pa yo, sou pwòp tèt nou ak sou presyon reyalite sosyal ki kòmande konpòtman nou. Pou di Tajmahall pa ta vrèman vre premye flè nan jaden pasyon nou! Pou di se pa premye fwa tou nan lavi nou! Nou te rive dòmi kò pèdi , kè pòpòz tankou youn pòte marasa! Lexington te kreye Soul nan mitan Lasous, non mistik ki monte apik ak branch limyè tout koulè nan kòwakò dyougans lanmou nou pandan pawòl nou te pran bobinen. Poutan, se nan Seacaucus ak Dorchester sans chanèl ou te pran lyann kowosòl. Kò ou te delala nan endiferans, kwake Hudson River ta pe bay bouya yo tout kalite kristè nan mouvman chalerin yo pou yo te bwode somèy nou. Rive nan Hayott tankou lamayòt nou pèdi lapawòl, sepandan nou te pran woulib kawousèl sou pik Makaya pa twò lwen Vye waf la. Konsa, retisans te tounen jwisans. Womans nou deplòtonnen ak fil nèf lapasyon; nou rebise lanmou jouk nou teri Randolph Avni avèk tout chalè nou ki tounen sajès tou pre Blue Hill. Premye kadè nou nan Randolph Avni, se te eskonbrit souf nou dekoupe ak sakad ritme kò nou nan melodi frison vwa ou ki te vle vare sou somèy Inosans. Apre bout tan maraton sa a , vanyans mwen te kilbite nan mitan gagè nou ak youn espant ki ta kab kite tras li nan lespri-m. Youn lòt bò , mwen pa dwe plenyen , paske bon kòk se nan gagè sa mouri. Kanta pou Blue Hill, li kanpe nan enpas youn rèv, swa pou nou reyalize, swa pou nou kachte nan kòfrefò kristal li. Antouka, kelkeswa fason nou abòde li a , Blue Hill ap toujou rete youn mistè pou nou dekouvri nan Lavilokan kote chandèl pawòl nou se youn fòs prezan-absan ki ap veye sou lanmou nou. Fanm Fanm pote lavi Pi wo pase fetay solèy Nan voye wòch monte Bwote dlo desann Nan lakou plètil fanm leve nechèl wotè van K’ap bale wouze Nan peyi malfini Fanm charye douvan jou-l Sou tèt kamyon bwat Madan sara fè ovètay Pou po pistach Lè fanm ap goumen Kòtakòt ak gason Bab pou bab ak ranyon dife Lè fanm pran sèt so Anvan li di l’di alatraka Fò ou konnen konbyen kalfou Jipon-l janbe Konbyen flanm li travèse Anvan bonèt li chavire Fanm mennen lavi Nan sous dodomeya Kwape lamizè Twaze dyòl maldyòk Dwèt madichon fanm Pa respekte pè pap Lè fanm vanyan ap mache Li sanble tèt koupe ak manzè lavi Lesiv defigire men-l Kout batwèl Ant salyè e valyè Trese riban Nan boukan pen kotidyen-l Semèl jounen-l Manje pousyè Vale kalfou Twoke twòkèt pou chay Fanm O! Pa gen baryè Pou mezire kouray-ou Michel-Ange Hyppolite ( Kaptenn Koukourouj) Youn lèz nan Zile Nou, p. 48 – 49, 1996  Kaptenn Koukourouj  [Ak Lionel Hogu] Mwen kapab di militans mwen pou lanng kreyòl la kòmanse apati enterè mwen pou pwezi depi laj 14 an pandan mwen t’ap li youn pwezi Dominique Hyppolite* ki rele «Derniers Voeux» nan younn nan klas gramè Dr. Pradel Pompilus yo nan lekòl « Centre d’Études Secondaires». Se menm enterè pou literati sa a ki lakòz youn jou pandan mwen ap vire bouton radyo lakay la, mwen te kanpe sou youn emisyon ki ta pe pale sou pwezi nan lanng kreyòl. Emisyon an te rele « Emisyon Solèy», (1965 – 1969 ) li te konn pase chak dimanch sou antèn Radyo Karayib. Mounn ki te an chay emisyon sa a se te Jan Tanbou ( Henri-Claude Daniel), Pyè Banbou (Dr. Ernst Mirville), Jan Mapou (Jean-Marie Wheler Denis), Idalina, Maryse Hyppolite** eksetera. Se gras ak emisyon sa a ki te chita sou kilti pèp ayisyen an, mwen te vin konprann lanng kreyòl la se youn lanng menm jan ak lanng franse, men li te viktim anba tout kalite prejije sosyete a te taye pou li. Travay ekip mesye-dam sa yo te tèlman mache nan san mwen, youn dimanch mwen te deside desann Radyo Karayib pou mwen te al pote lèt adezyon mwen bay ekip la, paske mwen te santi nan epòk sa a, moman an te rive pou mwen te pran responsablite mwen devan eritay kreyòl ki ta pe bouyi anndan mwen an. Jou dimanch sa a, dòmi te twonpe mwen, men se te youn mal pou youn byen, paske se jou dimanch 6 avril 1965 sa a menm, makout te fè ladesant nan Radyo Karayib epi yo te arete tout mounn nan estasyon radyo a. Apre gouvènman François Duvalier a te fin fèmen Emisyon Solèy, pòtvwa Mouvman Kreyòl la alepòk, anndan Ayiti, mwen te oblije tann jouk mwen rive nan ane 1971 nan peyi Etazini pou mwen te al remanbre lespri mwen nan sous kreyòl ki te anndan Jounal Sèl, ki te sou direksyon Pè Antoine Adrien, Pè William Smarth, Pè Yves Urfié elatriye. Se avèk jounal kreyòl sa a mwen te vin konprann pi byen toujou veritab enpòtans lanng kreyòl la nan domèn jistis sosyal: swa pou libere lapawòl nan bouch sila yo, ki pa te gen lavwa, swa pou rebati diyite kategori mounn ki te pale kreyòl senpman yo, swa pou fasilite devlopman sikomotè timounn ki ap viv epi grandi nan pwòp lanng manman yo ak papa yo ap pale ak yo depi yo nan tete, jouk yomenm tou, yo vin fè pwòp pitit pa yo pou yo kontinye ak eritay ansestral sa a, ki fè yo kab rele nou Ayisyen. P lis ane yo ap pase, mwen vin konprann pi plis toujou lanng kreyòl la pa pe janm rive devlope tout bon vre si pwodiksyon literè li rete koukouman. Mwen vin konprann tou si pou lanng kreyòl la devlope tout bon, fòk li mare pik li, pou li vin maton sou teren lasyans, paske tankou mwen toujou di li: «Lanng kreyòl pa gen limit» Se nan sans sa a mwen te fè anpil rechèch nan lanng angle, panyòl ak franse pou mwen te parèt ak Atlas Leksik Zo Mounn ( 1989), kote pati leksik la se youn konparezon ant mo angle, panyòl, franse nan domèn zo mounn epi sou kote tout mo sa yo mwen te parèt ak chwa mo mwen te fè pou kreyòl la. Mesaj mwen te vle fè pase ak kalite travay rechèch sa a, sèke nan domèn lasyans pa te vrèman gen diferans nan chwa mo teknik yo. Konsa, si angle, panyòl, franse te kab ranje kò yo pou yo prete mo nan men lanng laten ak lanng grèk, kreyòl la tou ka fè menm jan ak twa lòt lanng sa yo. Chak fwa youn save Ayisyen kanpe pou li di kreyòl gen limit, se pwòp tèt li, li ap di ki limite. Se pwòp enkonpetans li, li ap etale. Ou kab di mwen kouman sa? Ebyen nanpwen okenn lanng ki kab devlope tèt li pou kont kò li. Se mounn ki pale lanng lan ki pou devlope li. Konsa, limit save Ayisyen yo santi ki ap manifeste anndan lanng kreyòl la, se limit pa yo ki poko pran responsablite yo devan pwòp eritay kiltirèl yo. Jou yo va rive pran responsablite yo devan eritay kreyòl yo, kòm Ayisyen natif-natal, yo va di menm jan ak mwen: Kreyòl pa gen limit. L è mwen te suiv devlopman pwezi kreyòl la depi sou zèv Moriso-Lewa rive sou Mouvman kreyòl la epi pou vin debouche sou ane 1980 yo, mwen te santi literati kreyòl la te kanpe anplas ak menm lide militans sèk, ki lakòz ekriven kou Anthony Phelps, menmsi yo pa janm eseye pwodui anyen an kreyòl, rive di literati kreyòl la se youn literati ki pòv. Pandan Anthony Phelps ap kritike travay ekriven kreyòl yo negativman an, li bliye li ap pwodui zèv literè li yo avèk youn lanng ki gen plizyè syèk istwa sou tèt li. Alòske pwezi kreyòl la, bò kote pa li,poko menm gen youn syèk depi li ap feraye. Pou mwen te pote priz solisyon pa mwen nan fason powèt kreyòl yo ta pe sèvi ak lanng kreyòl la nan travay yo, mwen te deside rantre nan travay kritik. Apre plizyè atik jounal sou defo zèv pwezi kreyòl ki ta pe pibliye nan ane 1980 yo, mwen te parèt ak Zile Nou (1996) kòm modèl oryantasyon ekriven kreyòl yo ta kab suiv. Konsa, mwen te vin rann li difisil pou youn mounn di mwen: «li pi fasil pou kritike tan pou pwodui». Ak Zile Nou mwen te fè eksperyans itilizasyon imaj lonngpleyinng nan pwezi kreyòl la, teknik pwezi Jan Mapou batize sou non imajis. Wè Bilten Koukouy, (jen, 1995 # 8, p. 18) Se menm militans, ki ap donnen sou teren eritay kiltirèl noumenm Ayisyen natifnatal la, ki ban mwen limyè pou mwen sèvi ak lanng kreyòl la pou mwen kritike zèv ekriven Ayisyen ki ekri an franse yo. [Maximilien Laroche : L’Avènement de la littérature haïtienne, 1987] Mwen te aji konsa, paske lanng franse a se senpman youn machin pou ekriven Ayisyen yo sikile nannan kreyòl yo kòm natif kreyòl. Esans lide ki ap sikile nan liv ekriven Ayisyen yo se youn esans kiltirèl Ayisyen ki sòti nan eritay kreyòl nou. Se domaj mas pèp Ayisyen an poko kab rive jwi tout sa jeni li ponn atravè divès liv ekriven Ayisyen yo pibliye nan lanng franse a. Lè mwen te remake se youn bann antoloji kreyòl san analiz pou santre balon pwezi kreyòl la ki te ap pran lari, mwen te parèt ak Istwa Pwezi Kreyòl Ayiti ( 2000), kote nan paj 217 mwen te fè pwopozisyon nou pral li la a: «Tèks pwezi kreyòl yo dwe anvayi teren refleksyon anpwofondè sou ekzistans nou, konsepsyon nou sou lavi, desepsyon nou, lanmò, linivè, eksetera. Se gras ak efò nou pral deplwaye pou nou kristalize eleman sosyo-afektif yo, eleman ekzistansyèl yo anndan travay atistik nou, kòm ekriven, nou pral rive bay pwezi kreyòl la kalite jèvrin li bezwen pou retire li nan ran literati batay tou sèl la epi rantre li nan tout espas ki karakterize lavi nou kòm kretyenvivan. Se sèten faktè politico-sosyal yo ap toujou gen enpak sou faktè sosyo-afektif ansanm ak faktè ekzistansyèl yo, men èske li enposib pou powèt kreyòl yo rantre divès kalite evennman lavi mounn nou anndan travay kreyativite yo pandan yo ap balanse sou politico-sosyal yo? » Nan sans sa a gen anpil ekriven ki ekri an kreyòl, ki twouve mwen ap dekouraje ekriven yo ak kalite travay kritik mwen yo. Alaverite, mwen kwè li lè pou literati kreyòl la chanje plimay. Li lè pou literati kreyòl la renouvle epi kite dèyè li karapas Moriso-Lewa te kreye pou li nan ane 1950 yo. Pou mwenmenm, ekri an kreyòl se pa youn travay vaykevay kole kèk grenn mo, kèk grenn pwovèb younn sou tèt lòt epi di se pwezi. Pou mwenmenm, ekri pwezi se kreye. Se fè lanng lan kite nivo lavi chak jou a pou li rantre nan youn karousèl bèbèl ki gen pouvwa emèveye lektè yo. Kalite travay sa a mande tan epi li mande youn respè pou lanng kreyòl la. Respè anpil mounn ki ap ekri pwezi kreyòl pa vrèman genyen pou lanng kreyòl la. Konsa, se militans mwen ki bouste motè ekzijans mwen nan travay kritik mwen yo. Se militans mwen toujou, ki fè mwen deside rantre fòm lèt-alevini ( Le genre épistolaire ) nan literati kreyòl la ak liv mwen an ki rele : Lèt Ife ak Soul ( 2006 ). Ak Lèt Ife epi Soul yo, mwen eseye reyalize plizyè nan rèv mwen te pwopoze nan Istwa Pwezi kreyòl pou literati kreyòl Ayiti a : Mwen rantre ak lide rapò sosyo-sikolojik yo nan lèt mwen yo.Mwen menm rive rantre youn dimansyon filozofik nan liv lèt la. Epitou, mwen demontre pale osijè lanmou nan pwezi kreyòl la kapab ale pi lwen pase youn senp relasyon chè nan chè, tankou sa abitye fèt nan kèk liv pwezi kreyòl ki te pran lari anvan Lèt Ife ak Soul. Lèt Ife ak Soul se youn liv ki an twa lanng : Kreyòl, angle, franse, men dènye pati liv la, ki rele : «Kite kreyòl pale» gen tèks an kreyòl senpman san tradiksyon. Rezon an se youn kout kòlè, paske kreyòl granmounn epi tout tan nou ap kole li ak lòt lanng ewopeyen yo nan menm liv la, se toufe nou ap toufe li. Se zèl li nou ap mare. Se la mwen rive nan militans mwen an antandan mwen atake youn seri travay kritik sou woman kreyòl yo. Tankou nou toujou di li nan Koukouy Kanada, pa gen pyèsmounn ki ap bay lanng kreyòl la anyen pou nou. Se noumenm ki pou ba li, selon limit nou, sa nou santi li merite. Alaverite, vrè batay pou devlopman literati lanng kreyòl la se anndan salklas yo li dwe fèt. Tout tan pa gen youn ekzamen obligatwa sou literati kreyòl nan ekzamen ofisyèl nan nivo reto oubyen filo, batay noumenm militan kreyòl fenk kòmanse, paske se jenn elèv reto/ filo yo ki pou pran larelèv epi kreye bèbèl kreyòl ki pral depase chelèn ki ekziste jounen jodi a, menm jan travay Jean-Claude Martineau ( Koralen ), travay Serge Madhère, travay Manno Ejèn, André Fouad elatriye ale pi lwen pase travay Moriso-Lewa. Nou tout nou bezwen youn baz pou nou demare, men se responsablite nou pou nou transfòme li, rann li pi laj pou jenerasyon ki ap vini yo ka donnen pi plis mèvèy toujou pase noumenm ki ap goumen pou depase grandèt ki te la anvan nou yo. Se anndan rèv depasman sa a rasin militans mwen kontinye ap souse fòs li. Michel-Ange Hyppolite ( Kaptenn Koukourouj) -Pa gen okenn lyen lafanmi ant mwenmenm ak Dominique Hyppolite. -Pa genyen nonplis okenn lyen lafanmi ant mwenmenm ak Michelson Hyppolite. Se senpman aza ki fè non pa mwen sanble ak non youn defansè lanng kreyòl la ki te sou teren an anvan mwen. -Pa gen okenn lyen lafanmi ant Maryse Hyppolite ak mwen. Se pa youn mounn mwen konnen nonplis. Mwen te ekri premye tèks pwezi mwen nan laj 13 an. Mwen te ekri li an franse. Li te rele Ilang-Ilang. Li te pibliye nan jounal lekòl mwen ( «Centre d’études secondaires»), jounal la te rele «En Route». Se premye fwa nan lavi mwen tou mwen te ekri sou jounal.  Michel-Ange Hyppolite ( Kaptenn Koukourouj)se youn mounn ki ap goumen san rete pou lanng kreyòl Ayiti a jwenn plas ki revyen li dedwa nan sosyete nou an. Pasyon li ak devouman li pou avansman epi pou fè respekte lanng kreyòl la, lanng matènèl tout Ayisyen, kòmanse depi nan ane 1970. Michel-Ange Hyppolite te etidye nan “Université d’Ottawa” kote li mare youn metriz nan domèn edikasyon. Michel-Ange Hyppolite ap viv nan rejyon “Gatineau-Ottawa”. Li ap anseye syans jeneral ak byoloji nan lekòl segondè “Gloucester”. Sepandan, travay li kòm pwofesè lekòl pa anpeche li pataje tan lib li ant pwodiksyon literatè li epi soutni jèn yo nan travay lekòl yo ak nan anrasinman kiltirèl yo. Se konsa li rive fè Ministè Edikasyon nan Ontaryo rekonèt lanng kreyòl Ayiti a nan pwogram ansèyman lanng segonn yo a. Michel-Ange Hyppolite se youn kritik literè. Sa lakòz li pase nan plizyè vil nan dyaspora ayisyen an kote li te al prezante plizyè konferans sou lanng kreyòl Ayiti a ak sou literati li. Michel-Ange Hyppolite kontribye ak travay li nan plizyè jounal ak revi ayisyen. Li se younn nan fondatè pwogram èd akademik nan “Ottawa”. Li se younn nan fondatè “La Société Les Samedis Littéraires nan Ottawa-Gatineau”. Li se anmenm tan younn nan manm fondatè Sosyete Koukouy Kanada, ki gen kòm misyon avansman ak defans lanng kreyòl Ayiti a. Pou mounn ki ap gate sit entènèt sa a, Michel-Ange Hyppolite se younn nan manm fondatè yo enpi li se younn nan ra mounn ki ap kontinye anime sit la. Michel-Ange Hyppolite piblye de liv pwezi an kreyòl, youn leksik an 4 lanng sou zo mounn Kreyòl-angle-fransè-espayòl. ( 1989). Li pibliye avèk patisipasyon Jacqueline Beaugé-Rosier epi Hugues Lamour: Li konprann Ekri: youn jaden kreyòl(1996). Apresa,li piblye Istwa Pwezi Kreyòl Ayiti (2000). Dènye piblikasyon li se Ife ak Soul (youn liv pwoz-pwezi) Alo Soul, Jodi a pandan mwen chita nan boukan pen kotidyen mwen, anndan «UPS,» kote mwen ap travay , mwen pran youn tan tou kout pou mwen dedouble lespri-m anndan youn farinay sonje. Mwen repase nan tout espas inoubliyab nou yo , kote plizyè milye papiyon lanmou te poze sou tout bòday flè pou yo eklate payèt solèy dimaten ki te limen dekou karès nou. Nou fè anpil wout, nou jofre anpil kalfou, nou ta menm dwe fè pi plis toujou. Pami etensèl souvnans ki rive jwenn mwen aswè a se Tajmahall, Lexington, Seascaucus,Dorchester, Hayott, Randolph ak Blue Hill ki viwonnen-m epi vin pale ak mwen sou chètout prezans ou. Chak rejyon sa yo mache ak vibrasyon pa yo. Poutan, mwen pa kab nonmen non Lexington san mwen pa kite Hamilton detounen-m nan siyay li epi fè mwen santi youn malèz anbachal ki toujou brime apeti ou. Poudayè, se fòt ou. Akoz imajinasyon ou ki mete ou nan kè sote, ou kontinye asosye rivyè sa a ak youn reyalite depaman. Epitou, pou jan ou maton sou vijilans ou , mwen ap mande tèt mwen, kouman ou ta vle mwen ta jwenn tan pou m’al bouloze nan lòt patiray san ou pa ta gen tan rale-m nan lonngvi ou ! Antouka! Ann pedale tounen. Mwen sèten dwe gen youn Hamilton anndan Lexington. Kit se youn rivyè, vil, riyèl, kenpòt. Annatandan, ou dwe toujou sonje sa: pa fouti gen plezi si ou pa mete-m sou zèl ou osnon san mwen pa mete ou sou zèl mwen. Se tankou pwovèb zanmi mwen an te di-m lan : «Lorsqu’on a goûté à l’eau du Nil, on ne peut plus étancher sa soif ailleurs .»(1) Wi!! Mwen manke bliye koze-m. Tajmahall, Seacaucus, Dorchester, Hayott, Randolph, Blue Hill, Yo tout Se payèt zetwal san limit Pami divès boukèt Nan lavi lanmou nou. Nanpwen yo younn ki klere ak menm fòs, men se yo tout ansanm ki kontinye ap gide-n sou chemen lanmou san lizyè ki makònen nou depi sou ban lekòl segondè. Chak grenn flè sa yo se youn sezon prentan nan lavi lanmou-n. Yo chak louvri je nou , nan fason pa yo, sou pwòp tèt nou ak sou presyon reyalite sosyal ki kòmande konpòtman nou. Pou di Tajmahall pa ta vrèman vre premye flè nan jaden pasyon nou! Pou di se pa premye fwa tou nan lavi nou! Nou te rive dòmi kò pèdi , kè pòpòz tankou youn pòte marasa! Lexington te kreye Soul nan mitan Lasous, non mistik ki monte apik ak branch limyè tout koulè nan kòwakò dyougans lanmou nou pandan pawòl nou te pran bobinen. Poutan, se nan Seacaucus ak Dorchester sans chanèl ou te pran lyann kowosòl. Kò ou te delala nan endiferans, kwake Hudson River ta pe bay bouya yo tout kalite kristè nan mouvman chalerin yo pou yo te bwode somèy nou. Rive nan Hayott tankou lamayòt nou pèdi lapawòl, sepandan nou te pran woulib kawousèl sou pik Makaya pa twò lwen Vye waf la. Konsa, retisans te tounen jwisans. Womans nou deplòtonnen ak fil nèf lapasyon; nou rebise lanmou jouk nou teri Randolph Avni avèk tout chalè nou ki tounen sajès tou pre Blue Hill. Premye kadè nou nan Randolph Avni, se te eskonbrit souf nou dekoupe ak sakad ritme kò nou nan melodi frison vwa ou ki te vle vare sou somèy Inosans. Apre bout tan maraton sa a , vanyans mwen te kilbite nan mitan gagè nou ak youn espant ki ta kab kite tras li nan lespri-m. Youn lòt bò , mwen pa dwe plenyen , paske bon kòk se nan gagè sa mouri. Kanta pou Blue Hill, li kanpe nan enpas youn rèv, swa pou nou reyalize, swa pou nou kachte nan kòfrefò kristal li. Antouka, kelkeswa fason nou abòde li a , Blue Hill ap toujou rete youn mistè pou nou dekouvri nan Lavilokan kote chandèl pawòl nou se youn fòs prezan-absan ki ap veye sou lanmou nou. Fanm Fanm pote lavi Pi wo pase fetay solèy Nan voye wòch monte Bwote dlo desann Nan lakou plètil fanm leve nechèl wotè van K’ap bale wouze Nan peyi malfini Fanm charye douvan jou-l Sou tèt kamyon bwat Madan sara fè ovètay Pou po pistach Lè fanm ap goumen Kòtakòt ak gason Bab pou bab ak ranyon dife Lè fanm pran sèt so Anvan li di l’di alatraka Fò ou konnen konbyen kalfou Jipon-l janbe Konbyen flanm li travèse Anvan bonèt li chavire Fanm mennen lavi Nan sous dodomeya Kwape lamizè Twaze dyòl maldyòk Dwèt madichon fanm Pa respekte pè pap Lè fanm vanyan ap mache Li sanble tèt koupe ak manzè lavi Lesiv defigire men-l Kout batwèl Ant salyè e valyè Trese riban Nan boukan pen kotidyen-l Semèl jounen-l Manje pousyè Vale kalfou Twoke twòkèt pou chay Fanm O! Pa gen baryè Pou mezire kouray-ou Michel-Ange Hyppolite ( Kaptenn Koukourouj) Youn lèz nan Zile Nou, p. 48 – 49, 1996 reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:31", "url": "https://kreyol.org/hyppolite/", "image_url": null}
{"text": "frantz | REKA\n\nFRANTZ WAINRIGHT [Ak Michel-Ange Hyppolite] Kiki demontre talan atis li depi tikatkat Frantz Wainwright , tout mounn konnen sou non Kiki Wainwright , fèt Pòtoprens Ayiti nan ane 1937. Kiki te fè klas primè li ak segondè li Ayiti nan «Institution St. Louis de Gonzague» ak nan «Collège Dévieux» . Kiki te etidye nan “Borough of Manhattan Community College” ak nan “City College fo New York” , kote li te mare youn “ Associate degree nan Business Management “. Lè li te rive Florida, li te enskri li nan “Florida International University” , kote li te soti ak youn bakaloreya nan travay sosyal. Kiki Wainwright te fè lontan ap travay nan divizyon delenkans timounn pou leta Florida, men jounen jodi a, li pran retrèt li. Sepandan, li toujou kontinye fè mizik ak teyat . Depi Kiki tou piti, nan « St. Louis de Gonzague» Pòtoprens, li te nan koral. Se depi lè sa a tou li te kòmanse chante . Nan epòk sa a li kab te gen nef an. Nan nevyèm primè (katriyèm ane fondamantal jounen jodi a) li te kòmanse fè mizik nan fanfa Senlui a. Kòm li te rive nan pratik an reta de(2) fwa, frè yo te di-l : li pa bezwen tounen ankò . Kalite desizyon konsa gen pouvwa deranje lavi youn timounn. Sa ka menm anpeche timounn lan dekouvri talan kache li genyen anndan li. Kòm lè youn mounn gen don pou youn aktivite anyen pakab rete li sou sou wout li, rive nan klas reto, Kiki te kòmanse ap pran leson pyano klasik kay youn mizisyen fanm yo te rele Alice Fétière. Apre youn ane nan leson pyano a, Kiki te kòmanse ap konpoze mòso mizik. Se depi lè sa a tou Kiki santi li genyen don pou mizik. Men te genyen sikonstans, nan lavi li, ki te vin fòse li abandone oryantasyon mizik klasik ki te kòmanse ap louvri bèl sou chemen lavi mizisyen li. Nan lane 1960 yo, Kiki Wainwright te kolabore, kòm konpozitè, ak gwoup mizik ki te rele « Les Shleu-Shleu » a, kote li kite, pou letènite, mosi mizik kou : «Haïti mon pays » , «Baiser d’adieu» , «Haïti terre de soleil» », eksetera, ki rantre nan kategori mizik klasik ayisyen, paske depi ou ap tande yo, yo gen pouvwa transpòte ou lwen nan lavi ou jouk ou frisonnen. Se ak kalite tèks sa yo Kiki Wainwright te simen lajwa nan kè anpil mounn nan epòk la epi li kontinye ap klewonnen lajwa nan lespri yo, paske kalite tèks sa yo imòtèl. Se sa tou ki rele sèvi ak youn nanm powetik, youn nanm atistik pou kreye mèvèy nan lavi youn lektè osnon youn melomàn depandan mwayen atis la itilize pou li pase mesaj li yo. Kiki te manm Kè Simidò pandan youn ti bout tan. Li te fonde ansanm ak Viviane Dennerville Pluviose , twoup dans Balenndjo, kote li te dansè ak koregraf. Kiki te manm gwoup vokal “The Haitian Bells” , ki te pibliye youn plak nan lanne 1973, kote Kiki te gen de(2) mizik chaje siksè Séverine ak Agwe.An gwo, lavi atistik Kiki se teyat, pwezi, mizik epi dans. Rive nan Sosyete Koukouy, se te menmman parèyman. Kiki Wainwright se manm Sosyete Koukouy depi nan ane 1979 jouk jounnen jodi a. Kiki Wainwrihgt nan aktivite pwezi Kiki Wainwright kòmanse ekri pwezi apatide 13 an. Apre lanmò manman li, lè li te gen 12 an konsa, pòt sansiblite Kiki te louvri pi laj toujou. Konsa, tout sistèm sans li yo te pare pou yo kapte tout gam estimilis ki te nan anviwonnman li, pou fòme karaktè li epi agrandi sous kreyativite li nan domèn mizik, pwezi ak dans. Kòm Kiki te youn grennponmennen, nan jennaj li, bann madigra se te li, rara se te li, dans lwa se te li. Tout kontak sa yo te pèmèt li wè epi tande anpil koze ki te vin pran chè nan travay pwezi li. Se sa tou ki lakòz li ekri anpil sou sitiyasyon li te viv lè li te tikatkat.Laprèv nan liv li yo, nou jwenn tèks sou mounn fou nou yo, tèks sou fòm jwèt wonn , sote kòd , monte grandou avèk kap, tèks sou bwatchenn, jwèt mab elatriye. Vizyon Kiki Sou Pwezi Pou Kiki aksyon ekri pwezi se anvantou oun angajman ekriven an pran pou li brase lide sou reyalite sosyal ekonomik ak politik nan anviwonnman li ap viv la. Sepandan, pwezi a pa dwe tonbe nan nivo deklamasyon oubyen eslongan ki ap mennen li nan kategori diskou politik. Fòk pwezi a gen bèl imaj, men sa pa vle di san bèl imaj li sispann bèl. Daprè Kiki, plis sansiblite youn mounn aktif, se plis li kab fè pwezi. Lè nou ap ekri pwezi se tout sans nou yo ki an evèy. Anfèt,lè nou ap ekri daprè Kiki toujou se kòmsi nou genyen youn nivo sansiblite ki ale pi lwen pase pèsepsyon tout lòt mounn yo. Pwezi se pa senpman angajman politik. Lè nou ap ekri pwezi nou kab mete angajman nou sou pant lanmou. Youn lanmou ekriven an ka devlope pou ede bati youn lavi miyò. Se langay lanmou sa a nou jwenn nan youn tèks Kiki Wainwright ki rele Pitit Gason Mwen anndan liv li a ki rele : Nan Tan Malouk… ( 2003, p. 136 – 137). Kiki Wainwright renmen pwezi ki kab fè mounn ri. Li di nou tou,li pa gen okenn pwoblèm ak youn pwezi sireyalis; daprè kiki, kèlkeswa fòm ekriven an vle bay pwezi li a, tèks la dwe rete makonnen ak reyalite li ap viv yo. Fonksyon ekri pwezi nan youn sosyete Lè nou te mande Kiki Wainwright ki fonksyon ekri pwezi ka jwe nan youn sosyete, li te reponn : “ Kòm powèt, mwen fèt pou mwen adrese pwoblèm sosyal ekononmik ak politik yo. Mwen fèt pou mwen veyikile panse mwen sou eta sosyete mwen ap viv la. Si mwen pakab fè ou kriye, si mwen pakab fè san ou bouyi tou, mwen pa bezwen ekri pwezi, paske pwezi a fèt pou li montre youn etadam epi pou li kreye youn etadam. Mwen wè youn pwezi ki dwe demontre sosyete a sa ki bon pou li adopte, tankou linyon, lanmou, lasajès, lapasyans ak rezistans devan sitiyasyon malouk. Sosyete a bezwen pwezi pou mete youn balans nan lavi chak jou a. San pwezi pa gen lespwa. San pwezi pa gen lavi .” Estil Pwezi Kiki Wainwright Kòmantè nou pral li sou estil pwezi Kiki Wainwright la soti nan Jounal Kreyòl Ayisyen premye janvye 2004, volim 2 # 2 ,” sou granchemensavwa a entènèt “, selon pawòl Michel-Ange Hyppolite, Kaptenn Koukourouj, te ekri sou liv Kiki Wainwright la ki rele : Nan Tan Malou. Nan tèks pwezi Kiki yo teknik fantezi a se awòm pou lespri nou. Nou jwenn fantezi nan anpil tèks anndan Nan Tan Malouk( 2003). Kiki kòmanse itilize teknik fantezi a depi nan piblikasyon Zepon File. Soti nan paj 19 Zepon File ak youn tèks kou “ Ochan Pou Magi “, rantre nan paj 42 Zepon File ak youn tèks kou “ Litani Tilina ” kote menm tit tèks la se lèt kou a,i,l,n,ak t ki ap fè lago pou amonize son kou Litani Tilina nan zòrèy nou, Kiki montre nou li gen anpil ladrès nan manyen teknik fantezi a. Si nou vle konnen pi plis toujou sou teknik fantezi a ak sou kèk lòt demach teyorik nan pwezi kreyòl Ayiti a nou kab li Listwa Pwezi Kreyòl Ayiti, Educa Vision (2000) paj 235-245 ak Michel-Ange Hyppolite. Kanta [pou estil] imajis la, genyen moman anndan “ Nan Tan Malouk ” kote powèt la kite van imajinasyon li pwonmnen ak je li nan siyon imaj solèy ki ap neye. Ann li: \"Solèy ap neye \nnan gwo ble\npandan l'ap pann tèt li \nnan fetay lanmè\n……………\nTigout pa tigout dekò a vin andèy\nMounn ap tuipe lavi\nLavi ap ponn rèv\nTwaka rèv pa janm tèm\"\nNan Tan Malouk p. 163 Lòt remak nou fè anndan Nan Tan Malouk, sèke Frantz “Kiki” Waiwright, ki te konn kenbe plim powèt li senpman pou li batay pou chanjman sosyal, vin deside pale langay afeksyon tout kretyenvivan genyen natirèlman anndan yo a. Jenneralman, pa gen anpil nan powèt kreyòl yo ki bay plim yo chans pou yo fè langay santiman entim yo onè. Anndan Nan Tan Malouk, Kiki fè youn efò pou li kite afeksyon ki nan kè li pale pou mounn li renmen. Se sa nou remake nan tèks kou: Chètout Mwen (p. 100), Isa ( p. 116) San ou ( p.159) Pitit Gason Mwen ( p.136) \"Pitit gason mwen\nzantray mwen\nzanmi mwen\nByen konte malkalkile\nReyalite ou tounen kochma\nKi fèmen nan dimansyon \nkat miray lespri-w\" Nan Tan Malouk p. 136 Powèt kreyòl yo paweze manman yo, madanm yo, men mwen poko jwenn sila yo ki bay pitit gason yo youn plas nan pwezi yo. Anndan Nan Tan Malouk nou kòmanse ap dekouvri youn lòt Kiki, paske Kiki ki toujou ap defann peyi li a, Kiki ki toujou ap goumen pou byennèt kretyenvivan ki nan soufrans yo, vin montre nou li konn renmen tou . Se ak kalite mesaj afektif kou sa nou jwenn anndan tèks ki rele “ Pitit Gason mwen an ” nou pral ankouraje lektè nou yo li pwezi kreyòl nonsèlman pou yo pale politik, men tou pou yo deplwaye tandrès yo, pasyon yo chagren yo. Lè nou rantre angajman siko-afektif nou nan liypwezi kreyòl yo, nou louvri lavwa pou pwezi kreyòl jwe youn wòl esansyèl nan devlopman nou kòm mounn, paske menm jan nou konn batay la se konsa tou nou konn renmen. Nou bezwen byennèt materyèl ak afeksyon pou nou akonpli tout fonksyon vital nou yo lajmanlaj nan dimansyon mounn nou. Piblikasyon Kiki Wainwright Kiki Wainwright pibliye liv pwezi, plak ki gen mizik, ak liv istwakont. Pwezi\nPikliz (1988)\nLes sentiers de l'aube (1993)\nZepon File ( 1994)\n\nIstwakont\nBonifas ak Malefis (1999)\nNan tan malouk… ( 2003)\n\nPlak mizik ak sidi\nTap-Tap ( 1981)\nRozo ( 1986)\nRara liberasyon ( 1997) Lèz nan travay Kiki Wainwright OCHAN POU MAGI Zepon file(1994) p.19 Yon ti boujon ki t'ap pèse \nPa t'ka ret tann solèy leve . \nLawouze pran devan \nPouse-l monte Yon ti boujon ki t'ap fleri\nTe gentan tounen flè\nNan douvan pot mèt jaden \nAnvan solèy parèt\nVan pote-l ale\nBèl flè pa rete Pasyon pouse boujon \t \nBoujon pete fè flè \t  \t  \nFlè fennen tonbe, \t\t  \nRèv donnen pasyon   \nPasyon tounen fos \t \nFôs kenbe lavi \t   \nFlè pa viv san solèy . \t \nSe rev ki rete. PAPIYON NAN TOUBIYON Nan Tan Malouk(2003) pp.42-43 Syèl ble kou digo te layite-l ko-l sou vil la. Solèy cho kou dife te plante drèt nan mitan mache-a. youn ti van dous ki sot nan Sid, vin anchatpent fè ti karès pou pye seriz ki t’ap fleri. Youn papiyon tout koulè vin poze tou dousman sou youri bèl flè choublak wouj, epi l’ap fè bobo pou li. Ti van an pwonntennen karese tout pye bwa ak tout flè. L’ap chante youn melodi lanmou dous. Fèy yo balanse yaya, flè yo debouche pafen yo, lanati kontan. Sanzatann, syèl fèmen pot li. Youn nuaj gri ki t’ap fè santinèl byen lwen, vin bouche je solèy. Van Node yo pa t’envite, rantre nan won atoutfôs, l’ap gwonde tankou vwa dyab ki fèk sot nan lanfè. Li kontre ak van nan Sid nan kafou mache-a. Sa w’tande a, de van yo mare batay. Machann kouri. Bak chavire. Chen jape. Ti papiyon ki te sou flè choublak la balanse agoch, li balanse adwat ak flè-a, men li kenbe rem. De van yo tonbe vire. Yo vire kou toupi. Yo vire, yo vire, yo vire. Van Node ap kouri dèyè van nan Sid, li pa ka kenbe-l. Andire yo fè youn sèl.Yo kouri bo isit. Yo kouri bo lotbo. Fap! Yo pase pran ti papiyon an. Yo vire ak li. Yo monte , yo desann, yo kouri ak li. Ti papiyon an vle chape poul li, men toubiyon an pi fo. Van nan Sid konprann jwèt la.Sa pa fè-l plezi ditou. Li pa kontan sa van Node ap fè-a. Li vle soti nan pyèj sa-a men l’poko kapab. Toubiyon an leve pousyè chak kote l’pase. Li leve papye. Li leve chapo. Li leve cheve patche ansanm ak perik pote ale. Li leve ata fèy tol sou do kay. Adye! Mounn ki t’ap pase, mache do ba pou van pa bwote yo. Pousyè rantre nan twou nen, nan twou zorèy, nan je, nan bouch. Men, mounn yo pa wete je yo sou toubiyon an, y’ap gade, yo pa ka fè anyen, y’ap suiv, y’ap tann pou wè kijan sa pral fini.Vap! toubiyon an vin pèdi fos afos van yo goumen. Van Node ki wè li pa ka jwenn bout van nan Sid, pou l’ta fè youn fen ak li san l’pa fè youn masak, li blije deplase, l’ale. Men toutmounn konnen nenpot lè li ka retounen, paske se pa premye fwa batay sa-a fèt. Se malpouwont van Node ye. Pandan tout moun t’ap diskite sou sa ki sot pase-a, yo wè ti papiyon an ki sot depi anlè li tonbe atè san fè bwi. Li bat ti ko li podyab. Zèl li te chifonnen men yo pa t’rache. Li pa t’mouri, se soule li te soule anba sekous toubiyon an. Li gentan chape anba lanmo. Chak van fè wout pa yo, ti papiyon an tou. L’al poze sou youn flè, epi sou youn lot, epi sou youn lot. Van nan Sid reprann wout li, li reprann lanmou-l ak lanati. Machann yo retounen nan komès yo. Chen sispann jape. Villa vin gen kalmi. Syèl la reprann koulè-l. Biwo santral Sosyete Koukouy rann Frantz Kiki Wainwright omaj ak Jean Baptiste Anivince Publié le 2021-10-01 | lenouvelliste.com Nan yon anbyans zanmitay byen chofe ak pwezi, mizik, temwanyaj, jou vandredi 24 septanm 2021 an, blòk 6 zè nan aswè, Biwo santral sosyete Koukouy rann Frantz « Kiki » Wainwight yon omaj toulimen pou ansanm travay literè ak atistik li ki reprezante yon bèl kout pouch nan efò k ap fèt an Ayiti ak nan dyaspora a pou kilti ayisyen an kontinye simen payèt. Kiki pote plizyè kaskèt : chantè, ekriven, koregraf, komedyen, dansè pwofesyonèl, dramatij. Aktivite ochan sila a, ki dire plis pase 2 èdtan, dewoule an fòma vityèl (Zoom) e plizyè pèsonalite ak ekriven ki sitou nan dyaspora ayisyen Etazini ak Kanada te reponn prezan : Jan Mapou, Manno Ejèn, Yvon Lamour, Michel-Ange Hyppolite, Maude Heurtelou, Gary Daniel, Angelucci Manigat, Pascale Milien Faustin, Janjan Dezire, Lochard Noël, pou n site sèlman non sa yo, tout te reyini sou menm filing rekonesans ak konvivyalite a pou onore potorik la nan okazyon selebrasyon 84èm anivèsè nesans li pandan y ap amize yo nan deklame powèm li, entèprete mizik li epi temwanye rezistans, militans ak angajman sosyal yon nonm ki pa janm faya pandan plis pase 60 lane karyè li nan domèn atistik. Yves Mondésir te pote chapo mèt seremoni evennman an. Michel-Ange Hyppolite (Kaptenn Koukouwouj), aktyèl prezidan biwo santral sosyete Koukouy, te plonje patisipan yo nan yon rale mennen vini sou liv kiki pibliye ki chita nan plizyè kategori literè, tankou pwezi, woman, teyat, kont, elatriye. Kaptenn fè konnen, kèlkeswa kategori a, se transfòmasyon sosyal ki toujou ap boujonnen nan zèv ekriven an. Li te pwofite felisite kiki pou plas li bay timoun nan pwodiksyon li kòm ekriven paske, pou nou site li, nan literati kreyòl pa gen anpil zèv ni anpil ekriven ki pwodui pou timoun : « Nou di Kiki bravo pou kalite dilijans sa a ki se egzanp vivan nan travay ranmase konsyans, netwaye konsyans epi devlope konsyans nan yon moul panse tounèf pou nou bay tchovi yo bon jan fòm san nou pa mennen yo sou fòm eksesif jouk yo debouche sou sa nou ta ka rele lavaj sèvo ». Bò kote pa li, Jan Mapou, ansyen prezidan Biwo santral sosyete Koukouy nan Miyami, rekonèt reyalizasyon, aksyon ak zèv Kiki nan domèn literè, nan domèn politik e sosyal fè li tounen yon jeyan, yon potorik gason. Nan ti rale li t ap fè sou Palmannò (non yo bay Kiki anndan Sosyete Koukouy), Jan Mapou raple dinamis ak angajman Kiki ki te gentan yon atis fètefouni depi nan lane 1960 yo, kote malgre malè pandje diktati li pa t ezite enplike l byen fon nan divès aktivite ak inisyativ kiltirèl: fondatè Twoup dans Balandjo avèk Lilianne Demervil, manm Twoup dans Bakoulou ki t ap fè alepòk lanavèt an Ayiti kou aletranje pou fè plis moun konnen richès ak mèvèy fòlklorik pèp ayisyen an. Ekriven, meteyansèn Bob Lapierre te la nan serenad omaj la. Li dirije pawòl li yo nan menm sans pou savalouwe travay Palmannò, men se sou aktivite teyatral li te mete aksan . Pou Bob, Kiki s on kokennchenn aktè. Li menm sonje esperyans li ak atis la ki kite yon souvni byen bèl ak satisfaksyon nan lespri li: « Mwen pa konnen pou lòt direktè osnon metèyansèn Kiki travay avèk yo. Men mwen menm, mwen rekonèt pou tèt pa m Kiki te fè m lonè jou li te antre nan Vilokan rale espri Oswald Durand, desann li pami mòtèl yo, prete li kò l pou li te vin reviv Choucoune ( Farah Juste te enkane ) sou sèn James L Knight Center nan kè Miyami nan dat premye janvye 2007. Nan vi teyat pa mwen, se kapab yon evennman mwen p ap janm reviv ankò. Franchman. » Si gen entèvenan ki te dekachte lapawoli pou fè lwanj ekriven, dansè ak aktè wòdpòte Kiki ye a, Maude Heurtelou, yonn nan majòjon « Educa Vision » nan Florid, pa bliye pèfòmans estwòdinè chantè a  : « Sa fè plis pase 30 tan mwen tande Kiki ap chante 23 nèg vanyan nan vil Òlanndo. Chante sa a te desounen nanm mwen ak lapenn, kòlè, enpuisans, enkonpetans devan lavi Ayisyen k ap nwaye nan al chache lavi lòtbòdlo. Kèk tan apre, mwen te tande yon serenad « Haiti cœur de soleil ». Chante sa a tou te fè san nan venn mwen ponpe ak kè kontan. Nan toude chante sa yo, ki se konpozisyon Kiki, gen mesaj estwòdinè ki montre kouman msye senkwonize ak ayisyanite l ». Patisipan nan rankont omaj la mete dakò Frantz Kiki Waiwright s on moniman vivan, yon kòlòs, yon nonm ki plen jenewozite ak lwayote. « Apre plis pase yon demi syèk karyè ki touche plizyè disiplin atistik, Kiki Wainwright se yon lejann ki merite tout apresyasyon nou », nou t ap site Angelucci Manigat, ekriven, ansyen kòdonatè Festival Ànyèl Liv Ayisyen nan Konektikèt. Divès entèvansyon yo temwanye nonsèlman kontribisyon Palmannò nan anrichi patrimwàn literè ak atistik ayisyen, men tou yo raple enpòtans grandèt la pou dyaspora ayisyen an, pou mouvman literè ak atistik Sosyete Koukouy kote l ap milite, evolye sou divès chapo atistik li yo depi plizyè deseni. Pou mete bout nan aktivite omaj la, Kaptenn Koukouwouj te pase lamayèt la bay prensipal konsène a, Frantz Kiki Wainwright ki te dabò mande patisipan yo obsève yon moman silans nan non konpatriyòt Ayisyen k ap travèse move pas anba pon Texas kote gen anpil nan yo lavi kite nan wout. Ak yon vwa ki refize kenbe emosyon, Kiki temwanye satisfaksyon l, kontantman l ak rekonesans li pou bèl sware omaj sila a. Frantz Kiki Wainwright an gwosomodo Kiki fèt Pòtoprens 24 septanm 1937. Li etidye nan Borough of Manhattan Community College ak nan City College of New York, kote li soti ak yon Associate Degree nan Business Management nan lane 1980.  Nan Florida International University, li dekwoche yon bakaloreya nan Travay sosyal an 1988. Nan domèn mizik, Kiki pibliye plizyè albòm. Li gen kèk hit mizikal tankou « 23 Nèg Vanyan », « Sévérine » ak « Bòs Prevo.»  Li te konpozitè pou gwoup « Les Shleu Shleu », ki te entèprete kèk hit mizikal Kiki tankou : Haïti, mon pays ak « Haïti, terre de soleil ». Kiki Wainwright te fondatè gwoup mizik rasin « Ayabonmbe » nan Miyami. Kòm aktè, Kiki Wainwright pase yon bon pati nan vi li ap fè teyat. Li pèfòme Ayiti, Etazini ak Kanada. Pami pyèsteyat li jwe ladan yo, nou ka site: « Antigòn an Kreyòl », yon pyès Félix Morisseau-Leroy; « D.P.M Kanntè », yon pyès Jan Mapou; « Reclaiming Choukoun», yon pyès Bob Lapierre, ak Kiki nan wòl powèt Oswald Durand. Kiki Wainwright se youn nan manm fondatè Sosyete Koukouy Miyami, yon mouvman kreyòl literè e atistik ki fonde an 1965 an Ayiti. Kiki se visprezidan e responsab Sosyete Koukouy Miyami. Liv Kiki Wainwright pibliye: Nan lang kreyòl Pikliz: Pwezi, Miami, Koleksyon Koukouy, 1988; Zepon File: Pwezi, Miami, Edition à Contre-Courant, 1994; Bonifas ak Malefis: Kont, Edisyon Mapou, Koleksyon Koukouy, 1999; Nan Tan Malouk : Istwakont ak Pwezi, Coconut Creek, Florida, Educa Vision, 2003; Siloyiz : Istwakout ak Pwezi, Coconut Creek, Florida, Educa Vision, Koleksyon Koukouy, 2009; Lomeyans pou Lapèsonn : Pwezi, Coconut Creek, Florida, Educa Vision, Koleksyon Koukouy, 2015; Tanbou Liberasyon : Powèm chwazi, Cambridge MA, Trilingual Press 2016; Vilokan : Teyat, Miami, Florida, Edition Delince, 2016. Nan lang franse Les Sentiers de l’Aube : Poésie, Miami, Éditions à Contre-Courant, 1993 ; Pages Retrouvées : Poèmes de Camille Wainwright, Présentation Kiki Wainwright, Brandon, Florida, Edisyon Koukouy, 2003 ; Intempéries : Poésie, Coconut Creek, Florida, Educa Vision 2006, Finaliste, Prix du Livre Insulaire, Ouessant 2012 ; Une Vierge Singulière : Roman, Coconut Creek, Florida, Educa Vision, 2012, finaliste, Prix du Livre Insulaire, Ouessant, 2012 https://lenouvelliste.com/article/231929/biwo-santral-sosyete-koukouy-rann-frantz-kiki-wainwright-omaj  [Ak Michel-Ange Hyppolite]   Frantz Wainwright , tout mounn konnen sou non Kiki Wainwright , fèt Pòtoprens Ayiti nan ane 1937. Kiki te fè klas primè li ak segondè li Ayiti nan «Institution St. Louis de Gonzague» ak nan «Collège Dévieux» . Kiki te etidye nan “Borough of Manhattan Community College” ak nan “City College fo New York” , kote li te mare youn “ Associate degree nan Business Management “. Lè li te rive Florida, li te enskri li nan “Florida International University” , kote li te soti ak youn bakaloreya nan travay sosyal. Kiki Wainwright te fè lontan ap travay nan divizyon delenkans timounn pou leta Florida, men jounen jodi a, li pran retrèt li. Sepandan, li toujou kontinye fè mizik ak teyat . Depi Kiki tou piti, nan « St. Louis de Gonzague» Pòtoprens, li te nan koral. Se depi lè sa a tou li te kòmanse chante . Nan epòk sa a li kab te gen nef an. Nan nevyèm primè (katriyèm ane fondamantal jounen jodi a) li te kòmanse fè mizik nan fanfa Senlui a. Kòm li te rive nan pratik an reta de(2) fwa, frè yo te di-l : li pa bezwen tounen ankò . Kalite desizyon konsa gen pouvwa deranje lavi youn timounn. Sa ka menm anpeche timounn lan dekouvri talan kache li genyen anndan li. Kòm lè youn mounn gen don pou youn aktivite anyen pakab rete li sou sou wout li, rive nan klas reto, Kiki te kòmanse ap pran leson pyano klasik kay youn mizisyen fanm yo te rele Alice Fétière. Apre youn ane nan leson pyano a, Kiki te kòmanse ap konpoze mòso mizik. Se depi lè sa a tou Kiki santi li genyen don pou mizik. Men te genyen sikonstans, nan lavi li, ki te vin fòse li abandone oryantasyon mizik klasik ki te kòmanse ap louvri bèl sou chemen lavi mizisyen li. Nan lane 1960 yo, Kiki Wainwright te kolabore, kòm konpozitè, ak gwoup mizik ki te rele « Les Shleu-Shleu » a, kote li kite, pou letènite, mosi mizik kou : «Haïti mon pays » , «Baiser d’adieu» , «Haïti terre de soleil» », eksetera, ki rantre nan kategori mizik klasik ayisyen, paske depi ou ap tande yo, yo gen pouvwa transpòte ou lwen nan lavi ou jouk ou frisonnen. Se ak kalite tèks sa yo Kiki Wainwright te simen lajwa nan kè anpil mounn nan epòk la epi li kontinye ap klewonnen lajwa nan lespri yo, paske kalite tèks sa yo imòtèl. Se sa tou ki rele sèvi ak youn nanm powetik, youn nanm atistik pou kreye mèvèy nan lavi youn lektè osnon youn melomàn depandan mwayen atis la itilize pou li pase mesaj li yo. Kiki te manm Kè Simidò pandan youn ti bout tan. Li te fonde ansanm ak Viviane Dennerville Pluviose , twoup dans Balenndjo, kote li te dansè ak koregraf. Kiki te manm gwoup vokal “The Haitian Bells” , ki te pibliye youn plak nan lanne 1973, kote Kiki te gen de(2) mizik chaje siksè Séverine ak Agwe.An gwo, lavi atistik Kiki se teyat, pwezi, mizik epi dans. Rive nan Sosyete Koukouy, se te menmman parèyman. Kiki Wainwright se manm Sosyete Koukouy depi nan ane 1979 jouk jounnen jodi a. Kiki Wainwright kòmanse ekri pwezi apatide 13 an. Apre lanmò manman li, lè li te gen 12 an konsa, pòt sansiblite Kiki te louvri pi laj toujou. Konsa, tout sistèm sans li yo te pare pou yo kapte tout gam estimilis ki te nan anviwonnman li, pou fòme karaktè li epi agrandi sous kreyativite li nan domèn mizik, pwezi ak dans. Kòm Kiki te youn grennponmennen, nan jennaj li, bann madigra se te li, rara se te li, dans lwa se te li. Tout kontak sa yo te pèmèt li wè epi tande anpil koze ki te vin pran chè nan travay pwezi li. Se sa tou ki lakòz li ekri anpil sou sitiyasyon li te viv lè li te tikatkat.Laprèv nan liv li yo, nou jwenn tèks sou mounn fou nou yo, tèks sou fòm jwèt wonn , sote kòd , monte grandou avèk kap, tèks sou bwatchenn, jwèt mab elatriye. Pou Kiki aksyon ekri pwezi se anvantou oun angajman ekriven an pran pou li brase lide sou reyalite sosyal ekonomik ak politik nan anviwonnman li ap viv la. Sepandan, pwezi a pa dwe tonbe nan nivo deklamasyon oubyen eslongan ki ap mennen li nan kategori diskou politik. Fòk pwezi a gen bèl imaj, men sa pa vle di san bèl imaj li sispann bèl. Daprè Kiki, plis sansiblite youn mounn aktif, se plis li kab fè pwezi. Lè nou ap ekri pwezi se tout sans nou yo ki an evèy. Anfèt,lè nou ap ekri daprè Kiki toujou se kòmsi nou genyen youn nivo sansiblite ki ale pi lwen pase pèsepsyon tout lòt mounn yo. Pwezi se pa senpman angajman politik. Lè nou ap ekri pwezi nou kab mete angajman nou sou pant lanmou. Youn lanmou ekriven an ka devlope pou ede bati youn lavi miyò. Se langay lanmou sa a nou jwenn nan youn tèks Kiki Wainwright ki rele Pitit Gason Mwen anndan liv li a ki rele : Nan Tan Malouk… ( 2003, p. 136 – 137). Kiki Wainwright renmen pwezi ki kab fè mounn ri. Li di nou tou,li pa gen okenn pwoblèm ak youn pwezi sireyalis; daprè kiki, kèlkeswa fòm ekriven an vle bay pwezi li a, tèks la dwe rete makonnen ak reyalite li ap viv yo. Lè nou te mande Kiki Wainwright ki fonksyon ekri pwezi ka jwe nan youn sosyete, li te reponn : “ Kòm powèt, mwen fèt pou mwen adrese pwoblèm sosyal ekononmik ak politik yo. Mwen fèt pou mwen veyikile panse mwen sou eta sosyete mwen ap viv la. Si mwen pakab fè ou kriye, si mwen pakab fè san ou bouyi tou, mwen pa bezwen ekri pwezi, paske pwezi a fèt pou li montre youn etadam epi pou li kreye youn etadam. Mwen wè youn pwezi ki dwe demontre sosyete a sa ki bon pou li adopte, tankou linyon, lanmou, lasajès, lapasyans ak rezistans devan sitiyasyon malouk. Sosyete a bezwen pwezi pou mete youn balans nan lavi chak jou a. San pwezi pa gen lespwa. San pwezi pa gen lavi .” Kòmantè nou pral li sou estil pwezi Kiki Wainwright la soti nan Jounal Kreyòl Ayisyen premye janvye 2004, volim 2 # 2 ,” sou granchemensavwa a entènèt “, selon pawòl Michel-Ange Hyppolite, Kaptenn Koukourouj, te ekri sou liv Kiki Wainwright la ki rele : Nan Tan Malou. Nan tèks pwezi Kiki yo teknik fantezi a se awòm pou lespri nou. Nou jwenn fantezi nan anpil tèks anndan Nan Tan Malouk( 2003). Kiki kòmanse itilize teknik fantezi a depi nan piblikasyon Zepon File. Soti nan paj 19 Zepon File ak youn tèks kou “ Ochan Pou Magi “, rantre nan paj 42 Zepon File ak youn tèks kou “ Litani Tilina ” kote menm tit tèks la se lèt kou a,i,l,n,ak t ki ap fè lago pou amonize son kou Litani Tilina nan zòrèy nou, Kiki montre nou li gen anpil ladrès nan manyen teknik fantezi a. Si nou vle konnen pi plis toujou sou teknik fantezi a ak sou kèk lòt demach teyorik nan pwezi kreyòl Ayiti a nou kab li Listwa Pwezi Kreyòl Ayiti, Educa Vision (2000) paj 235-245 ak Michel-Ange Hyppolite. Kanta [pou estil] imajis la, genyen moman anndan “ Nan Tan Malouk ” kote powèt la kite van imajinasyon li pwonmnen ak je li nan siyon imaj solèy ki ap neye. Ann li: Lòt remak nou fè anndan Nan Tan Malouk, sèke Frantz “Kiki” Waiwright, ki te konn kenbe plim powèt li senpman pou li batay pou chanjman sosyal, vin deside pale langay afeksyon tout kretyenvivan genyen natirèlman anndan yo a. Jenneralman, pa gen anpil nan powèt kreyòl yo ki bay plim yo chans pou yo fè langay santiman entim yo onè. Anndan Nan Tan Malouk, Kiki fè youn efò pou li kite afeksyon ki nan kè li pale pou mounn li renmen. Se sa nou remake nan tèks kou: Chètout Mwen (p. 100), Isa ( p. 116) San ou ( p.159) Pitit Gason Mwen ( p.136) Powèt kreyòl yo paweze manman yo, madanm yo, men mwen poko jwenn sila yo ki bay pitit gason yo youn plas nan pwezi yo. Anndan Nan Tan Malouk nou kòmanse ap dekouvri youn lòt Kiki, paske Kiki ki toujou ap defann peyi li a, Kiki ki toujou ap goumen pou byennèt kretyenvivan ki nan soufrans yo, vin montre nou li konn renmen tou . Se ak kalite mesaj afektif kou sa nou jwenn anndan tèks ki rele “ Pitit Gason mwen an ” nou pral ankouraje lektè nou yo li pwezi kreyòl nonsèlman pou yo pale politik, men tou pou yo deplwaye tandrès yo, pasyon yo chagren yo. Lè nou rantre angajman siko-afektif nou nan liypwezi kreyòl yo, nou louvri lavwa pou pwezi kreyòl jwe youn wòl esansyèl nan devlopman nou kòm mounn, paske menm jan nou konn batay la se konsa tou nou konn renmen. Nou bezwen byennèt materyèl ak afeksyon pou nou akonpli tout fonksyon vital nou yo lajmanlaj nan dimansyon mounn nou. Kiki Wainwright pibliye liv pwezi, plak ki gen mizik, ak liv istwakont. Syèl ble kou digo te layite-l ko-l sou vil la. Solèy cho kou dife te plante drèt nan mitan mache-a. youn ti van dous ki sot nan Sid, vin anchatpent fè ti karès pou pye seriz ki t’ap fleri. Youn papiyon tout koulè vin poze tou dousman sou youri bèl flè choublak wouj, epi l’ap fè bobo pou li. Ti van an pwonntennen karese tout pye bwa ak tout flè. L’ap chante youn melodi lanmou dous. Fèy yo balanse yaya, flè yo debouche pafen yo, lanati kontan. Sanzatann, syèl fèmen pot li. Youn nuaj gri ki t’ap fè santinèl byen lwen, vin bouche je solèy. Van Node yo pa t’envite, rantre nan won atoutfôs, l’ap gwonde tankou vwa dyab ki fèk sot nan lanfè. Li kontre ak van nan Sid nan kafou mache-a. Sa w’tande a, de van yo mare batay. Machann kouri. Bak chavire. Chen jape. Ti papiyon ki te sou flè choublak la balanse agoch, li balanse adwat ak flè-a, men li kenbe rem. De van yo tonbe vire. Yo vire kou toupi. Yo vire, yo vire, yo vire. Van Node ap kouri dèyè van nan Sid, li pa ka kenbe-l. Andire yo fè youn sèl.Yo kouri bo isit. Yo kouri bo lotbo. Fap! Yo pase pran ti papiyon an. Yo vire ak li. Yo monte , yo desann, yo kouri ak li. Ti papiyon an vle chape poul li, men toubiyon an pi fo. Van nan Sid konprann jwèt la.Sa pa fè-l plezi ditou. Li pa kontan sa van Node ap fè-a. Li vle soti nan pyèj sa-a men l’poko kapab. Toubiyon an leve pousyè chak kote l’pase. Li leve papye. Li leve chapo. Li leve cheve patche ansanm ak perik pote ale. Li leve ata fèy tol sou do kay. Adye! Mounn ki t’ap pase, mache do ba pou van pa bwote yo. Pousyè rantre nan twou nen, nan twou zorèy, nan je, nan bouch. Men, mounn yo pa wete je yo sou toubiyon an, y’ap gade, yo pa ka fè anyen, y’ap suiv, y’ap tann pou wè kijan sa pral fini.Vap! toubiyon an vin pèdi fos afos van yo goumen. Van Node ki wè li pa ka jwenn bout van nan Sid, pou l’ta fè youn fen ak li san l’pa fè youn masak, li blije deplase, l’ale. Men toutmounn konnen nenpot lè li ka retounen, paske se pa premye fwa batay sa-a fèt. Se malpouwont van Node ye. Pandan tout moun t’ap diskite sou sa ki sot pase-a, yo wè ti papiyon an ki sot depi anlè li tonbe atè san fè bwi. Li bat ti ko li podyab. Zèl li te chifonnen men yo pa t’rache. Li pa t’mouri, se soule li te soule anba sekous toubiyon an. Li gentan chape anba lanmo. Chak van fè wout pa yo, ti papiyon an tou. L’al poze sou youn flè, epi sou youn lot, epi sou youn lot. Van nan Sid reprann wout li, li reprann lanmou-l ak lanati. Machann yo retounen nan komès yo. Chen sispann jape. Villa vin gen kalmi. Syèl la reprann koulè-l. Publié le 2021-10-01 | lenouvelliste.com   Nan yon anbyans zanmitay byen chofe ak pwezi, mizik, temwanyaj, jou vandredi 24 septanm 2021 an, blòk 6 zè nan aswè, Biwo santral sosyete Koukouy rann Frantz « Kiki » Wainwight yon omaj toulimen pou ansanm travay literè ak atistik li ki reprezante yon bèl kout pouch nan efò k ap fèt an Ayiti ak nan dyaspora a pou kilti ayisyen an kontinye simen payèt. Kiki pote plizyè kaskèt : chantè, ekriven, koregraf, komedyen, dansè pwofesyonèl, dramatij. Aktivite ochan sila a, ki dire plis pase 2 èdtan, dewoule an fòma vityèl (Zoom) e plizyè pèsonalite ak ekriven ki sitou nan dyaspora ayisyen Etazini ak Kanada te reponn prezan : Jan Mapou, Manno Ejèn, Yvon Lamour, Michel-Ange Hyppolite, Maude Heurtelou, Gary Daniel, Angelucci Manigat, Pascale Milien Faustin, Janjan Dezire, Lochard Noël, pou n site sèlman non sa yo, tout te reyini sou menm filing rekonesans ak konvivyalite a pou onore potorik la nan okazyon selebrasyon 84èm anivèsè nesans li pandan y ap amize yo nan deklame powèm li, entèprete mizik li epi temwanye rezistans, militans ak angajman sosyal yon nonm ki pa janm faya pandan plis pase 60 lane karyè li nan domèn atistik. Yves Mondésir te pote chapo mèt seremoni evennman an. Michel-Ange Hyppolite (Kaptenn Koukouwouj), aktyèl prezidan biwo santral sosyete Koukouy, te plonje patisipan yo nan yon rale mennen vini sou liv kiki pibliye ki chita nan plizyè kategori literè, tankou pwezi, woman, teyat, kont, elatriye. Kaptenn fè konnen, kèlkeswa kategori a, se transfòmasyon sosyal ki toujou ap boujonnen nan zèv ekriven an. Li te pwofite felisite kiki pou plas li bay timoun nan pwodiksyon li kòm ekriven paske, pou nou site li, nan literati kreyòl pa gen anpil zèv ni anpil ekriven ki pwodui pou timoun : « Nou di Kiki bravo pou kalite dilijans sa a ki se egzanp vivan nan travay ranmase konsyans, netwaye konsyans epi devlope konsyans nan yon moul panse tounèf pou nou bay tchovi yo bon jan fòm san nou pa mennen yo sou fòm eksesif jouk yo debouche sou sa nou ta ka rele lavaj sèvo ». Bò kote pa li, Jan Mapou, ansyen prezidan Biwo santral sosyete Koukouy nan Miyami, rekonèt reyalizasyon, aksyon ak zèv Kiki nan domèn literè, nan domèn politik e sosyal fè li tounen yon jeyan, yon potorik gason. Nan ti rale li t ap fè sou Palmannò (non yo bay Kiki anndan Sosyete Koukouy), Jan Mapou raple dinamis ak angajman Kiki ki te gentan yon atis fètefouni depi nan lane 1960 yo, kote malgre malè pandje diktati li pa t ezite enplike l byen fon nan divès aktivite ak inisyativ kiltirèl: fondatè Twoup dans Balandjo avèk Lilianne Demervil, manm Twoup dans Bakoulou ki t ap fè alepòk lanavèt an Ayiti kou aletranje pou fè plis moun konnen richès ak mèvèy fòlklorik pèp ayisyen an. Ekriven, meteyansèn Bob Lapierre te la nan serenad omaj la. Li dirije pawòl li yo nan menm sans pou savalouwe travay Palmannò, men se sou aktivite teyatral li te mete aksan . Pou Bob, Kiki s on kokennchenn aktè. Li menm sonje esperyans li ak atis la ki kite yon souvni byen bèl ak satisfaksyon nan lespri li: « Mwen pa konnen pou lòt direktè osnon metèyansèn Kiki travay avèk yo. Men mwen menm, mwen rekonèt pou tèt pa m Kiki te fè m lonè jou li te antre nan Vilokan rale espri Oswald Durand, desann li pami mòtèl yo, prete li kò l pou li te vin reviv Choucoune ( Farah Juste te enkane ) sou sèn James L Knight Center nan kè Miyami nan dat premye janvye 2007. Nan vi teyat pa mwen, se kapab yon evennman mwen p ap janm reviv ankò. Franchman. » Si gen entèvenan ki te dekachte lapawoli pou fè lwanj ekriven, dansè ak aktè wòdpòte Kiki ye a, Maude Heurtelou, yonn nan majòjon « Educa Vision » nan Florid, pa bliye pèfòmans estwòdinè chantè a  : « Sa fè plis pase 30 tan mwen tande Kiki ap chante 23 nèg vanyan nan vil Òlanndo. Chante sa a te desounen nanm mwen ak lapenn, kòlè, enpuisans, enkonpetans devan lavi Ayisyen k ap nwaye nan al chache lavi lòtbòdlo. Kèk tan apre, mwen te tande yon serenad « Haiti cœur de soleil ». Chante sa a tou te fè san nan venn mwen ponpe ak kè kontan. Nan toude chante sa yo, ki se konpozisyon Kiki, gen mesaj estwòdinè ki montre kouman msye senkwonize ak ayisyanite l ». Patisipan nan rankont omaj la mete dakò Frantz Kiki Waiwright s on moniman vivan, yon kòlòs, yon nonm ki plen jenewozite ak lwayote. « Apre plis pase yon demi syèk karyè ki touche plizyè disiplin atistik, Kiki Wainwright se yon lejann ki merite tout apresyasyon nou », nou t ap site Angelucci Manigat, ekriven, ansyen kòdonatè Festival Ànyèl Liv Ayisyen nan Konektikèt. Divès entèvansyon yo temwanye nonsèlman kontribisyon Palmannò nan anrichi patrimwàn literè ak atistik ayisyen, men tou yo raple enpòtans grandèt la pou dyaspora ayisyen an, pou mouvman literè ak atistik Sosyete Koukouy kote l ap milite, evolye sou divès chapo atistik li yo depi plizyè deseni. Pou mete bout nan aktivite omaj la, Kaptenn Koukouwouj te pase lamayèt la bay prensipal konsène a, Frantz Kiki Wainwright ki te dabò mande patisipan yo obsève yon moman silans nan non konpatriyòt Ayisyen k ap travèse move pas anba pon Texas kote gen anpil nan yo lavi kite nan wout. Ak yon vwa ki refize kenbe emosyon, Kiki temwanye satisfaksyon l, kontantman l ak rekonesans li pou bèl sware omaj sila a. Frantz Kiki Wainwright an gwosomodo Kiki fèt Pòtoprens 24 septanm 1937. Li etidye nan Borough of Manhattan Community College ak nan City College of New York, kote li soti ak yon Associate Degree nan Business Management nan lane 1980.  Nan Florida International University, li dekwoche yon bakaloreya nan Travay sosyal an 1988. Nan domèn mizik, Kiki pibliye plizyè albòm. Li gen kèk hit mizikal tankou « 23 Nèg Vanyan », « Sévérine » ak « Bòs Prevo.»  Li te konpozitè pou gwoup « Les Shleu Shleu », ki te entèprete kèk hit mizikal Kiki tankou : Haïti, mon pays ak « Haïti, terre de soleil ». Kiki Wainwright te fondatè gwoup mizik rasin « Ayabonmbe » nan Miyami. Kòm aktè, Kiki Wainwright pase yon bon pati nan vi li ap fè teyat. Li pèfòme Ayiti, Etazini ak Kanada. Pami pyèsteyat li jwe ladan yo, nou ka site: « Antigòn an Kreyòl », yon pyès Félix Morisseau-Leroy; « D.P.M Kanntè », yon pyès Jan Mapou; « Reclaiming Choukoun», yon pyès Bob Lapierre, ak Kiki nan wòl powèt Oswald Durand. Kiki Wainwright se youn nan manm fondatè Sosyete Koukouy Miyami, yon mouvman kreyòl literè e atistik ki fonde an 1965 an Ayiti. Kiki se visprezidan e responsab Sosyete Koukouy Miyami. Nan lang kreyòl Pikliz: Pwezi, Miami, Koleksyon Koukouy, 1988; Zepon File: Pwezi, Miami, Edition à Contre-Courant, 1994; Bonifas ak Malefis: Kont, Edisyon Mapou, Koleksyon Koukouy, 1999; Nan Tan Malouk : Istwakont ak Pwezi, Coconut Creek, Florida, Educa Vision, 2003; Siloyiz : Istwakout ak Pwezi, Coconut Creek, Florida, Educa Vision, Koleksyon Koukouy, 2009; Lomeyans pou Lapèsonn : Pwezi, Coconut Creek, Florida, Educa Vision, Koleksyon Koukouy, 2015; Tanbou Liberasyon : Powèm chwazi, Cambridge MA, Trilingual Press 2016; Vilokan : Teyat, Miami, Florida, Edition Delince, 2016. Nan lang franse Les Sentiers de l’Aube : Poésie, Miami, Éditions à Contre-Courant, 1993 ; Pages Retrouvées : Poèmes de Camille Wainwright, Présentation Kiki Wainwright, Brandon, Florida, Edisyon Koukouy, 2003 ; Intempéries : Poésie, Coconut Creek, Florida, Educa Vision 2006, Finaliste, Prix du Livre Insulaire, Ouessant 2012 ; Une Vierge Singulière : Roman, Coconut Creek, Florida, Educa Vision, 2012, finaliste, Prix du Livre Insulaire, Ouessant, 2012 https://lenouvelliste.com/article/231929/biwo-santral-sosyete-koukouy-rann-frantz-kiki-wainwright-omaj reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:35", "url": "https://kreyol.org/frantz/", "image_url": null}
{"text": "lemous | REKA\n\nLenous Suprice [Ak Michel-Ange Hyppolite] NOUNOUS : PWEIZI KREYŅL AP CHANJE FIGI Lenous Suprice, ki pote non Nounous kņm non vanyan, fčt Fond- des- Blancs. Lč li te gen sizan, li te rantre Pņtoprens pou li te viv ak manman li epi papa li. Lenous Suprice fč klas primč li ak yon pati nan klas segondč li yo nan Pņtoprens. Anvan menm li te fin konplete klas segondč li yo, li te sčtoblije antre Monreyal, nan ane 1976, kote, ansanm ak yon frč, yon sč epi manman li, li te vin rejwenn papa li ki te ap viv nan peyi Kanada depi twa ane. Nan Monreyal, li te fč rankont ak ” Bureau de la Communauté Chrétienne des Haitiens de Montréal (jodi a ki rele Bureau de la Communauté Haitienne de Montréal ) “. Se nan ņganis sa a, li te feraye pandan 14 ane, mwens 3 mwa. Se sa tou ki te pčmčt li fč konesans ak Sant N a Rive, ki limenm te mete Nounous an kontak ak alfabetizasyon (yon espesyalite li pral anbrase pi ta nan Inivčsite Kebčk nan Monreyal, kote li mare youn bakaloreya nan ansčyman lanng ak literati), se sa tou ki pouse li chwazi ansčyman kņm pwofesyon. Nounous ap kolabore ak sant N a Rive depi 1983, tanto kņm benevņl, tanto kņm anplwaye (fņmatč alfabetizasyon, manm konsčy administrasyon, anseyan nan franse lang segonn). Kounyey a Nounous ap travay nan ” Commission Scolaire de Montréal ” la, nan sčvis pou etidyan granmoun yo. Anvan li te rive anseyan, li te travay nan animasyon pou jčn ( nan kan pandan peryņd ete, kote li te konn fč atelye literč, eks.). Nounous te travay tou nan yon restoran ak nan de manifakti (se nan younn nan manifakti sa yo, li te rankontre yon kanmarad powčt, Kaptenn Koukourouj, yon zanmi, jouk kounouye la a, apre 25 lane, ki kenbe kontak byen djanm avčk li, menm si yo pa pe viv pre younn ak lņt. Men, depi w tande koze literati a pran chč, sitou lč nčg pa li desann Monreyal, kit nan telefņn, kit sou entčnčt, fņde yo pale kanmenm. Lč nou te mande Lenous Suprice pouki sa li ekri? Li te reponn : ” Si m rive, jan m kapab, ekri kčk tčks nan domčn literati, m kwč se akņz yon bezwen m genyen pou di sa k fč m plezi, k ap toumante m, pataje sa m santi ki sezi m ak lņt moun, di zņt mwen renmen li oubyen li deranje m , eks. Ou tousenpman pou seye di sa m pa ta janm sipoze ki ta ka soti nan lide m. Demach ekriti a, pou mwen, sanble tčt koupe ak libčte : Toulede, se pa kado yo fč pčsonn yo, si ou vle rapousuiv yo, se yon desizyon pou ou pran, se yon jefņ ou dwe konsanti fč… Paske, alabaz yo toude (petčt gen youn ki ka pi egzijan pase lņt la), gen anpil syč ki pou koule anvan pou rekņlte sa ki te simen… Travay sila a, li ka menm kondi yon moun sou wout dekourajman, sitou lč se moun ki prese rive anvan lč, tčlman li anpil, sitčlman gen kloti, pafwa, pou fč, pou defčt ladan… M kwč tou, si m rive ekri kčk ti koze, se paske m renmen gade konpa, gade pa mo yo ap lage atč anba kņ mizik lčt ak son yo, andedan lasal manzč yo bay pou lang nan (kit se kreyņl, premye mizik m te tande epi m renmen koute toujou nan vi m, kit se franse, dezyčm mizik yo te prčske fņse m koute, lč m te pi piti, men, kounouye a m ap seye wč ki jan pou m ta koute li ak pwņp volonte pa mwen. “ Nounous te fč nou remake tou, si li kontinye pčsevere nan domčn nan, li kwč li dwe remčsye yon pwofesč literati li te kontre, apati yon kou pwezi, nan CEGEP du Vieux- Montréal. Pwofesč sa a te rele René Gourd. Kontrčman a sčten pap nan literati a (ou ta di tout kote, pa sčlman lakay…), sila yo ki pafwa panse se yo sčl ki ka ou ki konn chante mčs literč pase tout moun, pwofesč sa a, te pran tan, devan travay yon debitan, pou li te bay Nounous bourad li te bezwen pou li ale pi devan, kote imaj yo fč nich, nan pyebwa langay li, anndan rakbwa manzč pwezi… Nan pale nou ak Nounous, li rakonte nou : ” Si m kontinye pčsevere nan domčn nan, m dwe voye yon gwo remčsimsan tou pou jounal Haiti- Progrčs, kote, pou premye fwa, an 1983, ki te pibliye kichņy m te ekri. Si zak sa a pa te poze, nan sikonstans sa te fčt la, pou sa li te pote pou mwen lč sa a, si jounal la pa te pibliye tčks la, petčt se ta sčl tčks m ta ka ekri pou tout vi m…” Nounous fč nou konnen lč li ap ekri, li pa santi pyčs lide konpetisyon pase nan tčt li. Li pa gen ankenn anvi goumen ak pčsonn moun, kit li blan, nwa, wouj oubyen san koulč, pou okipe ankenn plas nan kčlkilanswa podyņm nan. Sa ki pi enteresan pou li, se di sa li gen pou li di a, jan lide li di-l, san pčmisyon ni pč ni pap. Li vle gade manzč libčte k ap taye banda li sou kokenn bit sa a li rive fč a ak sčlman kčk grenn lčt alfabč lang li ap sčvi a… Lč nou mande Nounous pou ki rezon li te deside ekri an kreyņl? Li di nou: “Se tankou si yon moun ta mande m ki sa ki fč m pale kreyņl… M pale lang sa a paske se sa manman m te premye montre epi toujou pale avč m, depi m tikatkat, jouk kounouye a . Enben, lč pou m te ekri an kreyņl se te yon aksyon byen nņmal, toutafč natirčl (menm si, jan anpil moun konnen an, sistčm edikasyon peyi mwen fčt la te bije m etidye yon lang etranje. Remake : se pa plenyen m ap plenyen, se yon senp konsta m fč. Tout jan, sitiyasyon sa a pa fin dezavantaje m nčt, paske, jodi a, se ak zouti sa a m ap sčvi, nan gade wč kote lavi a fč kwen, nan peyi Kanada, nan Kebčk, kote m ap viv la…). Apresa, Lenous Suprice kontinye pou li pataje pawņl sa yo ak nou : ” Anba sann keksyon an, gen yon ti dife vole ki ap kouve, ki ta ka fasilman mennen yon nonm nan polemik. Kņm mwen pa renmen nan ralemennenkase ak pčsonn, se sa ki fč m pa abņde keksyon an sou degre sčten moun, kčk ayewopaj nan literati ayisyen an, ki konn ti kras meprize travay zņt ki ap ekri an kreyņl, sou pretčks, lang sa a, literati pa ka twņ fčt ladan, poutčt, swadizan, se tčt kanna li ye, pņvrete li pa penmčt li fč sa lņt gwo lang ap fč. Pņv moun sa yo… Si sčlman vye koze sa yo ta ka pouse nou, nouchak ki ap ekri nan lang manman nou an, pčsevere pi plis, nonpa pou montre zņt yo nan fčnwa, men, pou tousenpman kontinye feraye, batay sou batay, nan travay ki ap fčt, ki dwe fčt, ki poko prčt pou fin fčt la, pou literati kreyņl la kontinye pwogrese dejouranjou… Travay Nounous nan chan kreyņl la Lenous Suprice ekri de rekčy pwezi nan lanng kreyņl la : Bwamitan ( 1993), Pawoli (2003) ansanm kčk lņt tčks kout ki parčt nan jounal kou Ayiti Progrč ak nan jounal Le Lien. Nounous ekri an kreyņl kou an franse, men se travay Nounous nan lanng kreyņl ki enterese anndan REKA.. Nan ane 1993 Lenous Suprice pibliye Bwamitan nan Edisyon Lagomatik. Nan liv sa a nou ap jwenn militans sosyopolitik Nounous ansanm ak espas Nounous kreye nan zčv li pou amoni sosyo-afektif li. Menmjan ak tout lņt sanba literati kreyņl ane 1987 yo Nounous te sčvi ak pwezi li pou li foulaye langay youn fason pou li te pote kontribisyon pa li nan batay pou limyč demokrasi te refč peyi Ayiti. Nan peyi  m'\nGen de mo k'rak\nMango wņwņt\nGen de mo k'rat\nMņde soufle\nGen de mo k'rasi\nSi w'konn tablčt lakņl\nMove lavant\nNan bak machann kenkay (Bwamitan, 1993, p. 38 ) Sou menm woulib lide angajman politik la Nounous mete laperčz dčyč pņt li kite kč li langay chanjman epitou tankou tout bon ekriven ki pa janm mete konsyans atisplim yo nan lavant, li balanse, mezire, peze pawņl li yo youn fason pou yo tounen aksyon nan lespri sila yo ki dwe li yo nan bon tan kou nan move tan. M' gen yon ti powčm\nNan kč-m\nK'ap boujonnen \nPou l'al pouse\nPou tan bon tan\nKapab donnen touttan gen tan\n……..\n\nM' gen yon ti powčm\nNan je-m\nK'ap fč zčklč\nPou loray deblozay\nKapab gwonde dčyč tčt\nTout vye koze rabņday. ( Bwamitan 1989, p. 32 ) Anwetan teren politik la Nounous pataje ak sanba pņy li yo, misye pa pyete pwezi li nan menm sans ak yo. Ositou, travay Nounous fč nan tčks pwezi li yo pa chita senpman nan fč alimba ak mo li akņde ak teknik fantezi pou li agremante plezi lektč li yo. Li konnen fason pou li tate nanm mo yo pou li fč yo touche kč nou tate lespri nou epi sonde pasyon nou.—> Ou se pipirit douvanjou\nKi  t'ap chante sou lawouze banda\nPyebwa kč-m\nAnvan solčy \" miwomiba \"\nTe leve\n\nOu se chelčn resņ\nKi t'ap titile nan jwčt mab\nWonn kč-m\nAnvan pirat  \" deblozay \"\nTe teke-w\n\nOu se dlo fre larivyč\nKi t'ap penyenlage\nSou wņch galčt basen kč-m\nAnvan secherčs \"pa konprann\"\nTe pase\n\n\nOu se poulčt poul zenga\nKi t'ap  \" chante ze \"\nNa lakou kņk panyņl kč-m\nAnvan malfini \" pa ka tann\"\nT e bwote-w. ( Bwamitan, 1993, p. 49 ) Nan tčks nou sot li la a nou kab remake Nounous te sčvi ak youn teknik ekriti nou rele pwezi chanpčt ( Istwa Pwezi Kreyņl Ayiti p. 218) pou li te plezire ak nou. Nan ane 2003 Nounous sčvi nou avčk Pawoli ki te parčt nan Editions CIDIHCA. Se menm Nounous lan ak konviksyon politik li byen djanm epi ki toujou kite plas pou santiman li woule yanvalou. Lannuit ti sous ou a\nJčmen jčmen-l\nNan fondas bonnnanj mwen\nJouktan  l' fč grenn\nByen mi byen wņz\nPouse nan vwa-m\nJouktan  l' fč nich\nByen fre byen dous\nBa bri zčl toutrčl paweze\nNan mitan pyebwa lņlņj mwen ( Pawoli 2003, p. 72) Pawoli se pawņl pwezi Nounous ki ap lemante bonnanj nou ak souf lekriti. Lč nou separe mo pawoli a an de ( 2 ), li ban nou – pawņl epi li. Pawņl – Li. Pawņl pa li. Konsa, youn pawoli kapab youn langay rejyonal osnon youn mesaj ki pa klč ase pou mounn ki ap tande a .Kidonk: pawņl pa li. Sepandan pawoli kapab sčvi pou lonnen tout kalite emosyon nan vire mo, jwe ralba ak yo, fč yo tounen kņd lyann pou charye panse nou nan klate mčvčy imajinasyon. Se ak lide sa yo sou lizyč panse li Lenous te tanmen simaye valeryann pawņl anndan Pawoli. Kņm li pa toujou fasil pou youn mounn vwayaje nan peyi nouvote san li pa kite mak tranzisyon li tankou youn imaj an flachbak sou granchemen kreyativite a, Nounous ban nou Pawoli ak de (2) vitčs . Nan youn premye tan aks travay Nounous balize sou divčs fņm refleksyon. Genyen ki jeneral, gen lņt tou ki pčsončl. Refleksyon sa yo parčt sou fņm pwent: Gade non\nbčf sele galonnen\nse pwņp kņd ou\nmarande nan pwņp kņn ou\nki va pann ou\nse gwo vwa delij mwen\nki va depatya w\nsi w pa wete dwčt bouwo w\nnan nawč siklņn mwen (Avčtisman, p. 2.) Avčtisman, se youn refleksyon pčsončl, kote nou wč kadans tčks la mache men nan lamen ak mesaj ki anndan li an. Kanta << pawolinyorans >> tankou tit la montre li, se youn fason anba chal otč al deniche pou li di nou :<< sņt pa pe touye nou, men li kab fč nou swe >>. Konsa nou pa dwe kite pyčsmounn ban nou kann pou banbou. Annou li: Nčg la gen de ( 2 ) bčl milčt\nYon mal ak yon femčl\nL' achte nan men yon lņt\nPou l fč peplay\nadye wi dan... ( Pawolinyorans, p. 16 ) Lč ou fin li Pawoli ou va wč se youn liv ki ap pote reyalite fņs kreyativite Nounous sou youn poto de ( 2 ) mwatye. Youn bout tan lontan ak youn bout nan tan modčn yo. Lč nou di modčn nou wč tranzisyon. Pyesmounn pakab leve latč fč li kontre ak lesyčl si li pa apiye pouli konesans li sou baz sekrč li konnen deja. Sņti nan Bwamitan – premye liv pwezi kreyņl Nounous – rive nan Pawoli, Nounous ap fč chemen. Misye ap ranfņse baz pwezi li san li pa lage youn pwčlyčm nan vizyon chanjman sosyal li yo. Si nan Bwamitan fņm pwezi chanpčt, transfņmasyon pwovčb te siyen mayņl ak kčk tantativ imajis pasi pala, nan Pawoli se transfņmasyon pwovčb ak kadans pwovčb ki louvri premye mwatye poto kreyativite Nounous epi pou li mennen nou san bri ni twonpčt sou teren pwezi kreyņl modčn lan ak fņm imajis la. Demach Nounous adopte pou nou nan Pawoli a se youn demach manje labouyi-l sou kote pou li kab transfņme vizyon imajinay pwezi li soti sou teren abityčl li pou l’ al kontinye sou youn lņt teren nou rele imajis, ki daprč nou reprezante teren modčnite pwezi kreyņl la. Nou sčten pisans limyč modčnite a gen pou li bourade lizyč tan lontan an pou li dirije fņs travay Nounous sou youn sčl teren, teren lavni pwezi kreyņl la ki pote non imajis . ---------tčks------------\nLannuit ti sous ou a\nJčmen jčmen l\nNan fondas bonnanj mwen\nJouktan l fč grenn\nByen mi byen wņz\nPouse nan vwa m\nJouktan l fč nich\nByen fre byen dous\nBa bri zčl toutrčl paweze\nNan mitan pyebwa lņlņj mwen ( Pawoli 2003, p.72 ) Zyedou Ou se yon zwazo ra\nM se yon pay zčb ginen\nNou vole andaki\nNou vole sou pwent pye\nNou vole wo\nJouktan n al tann ranmak nou\nArebņ fenčt yon pawoli\nPwen fčmen bra leve\nYon pawoli men nan men\nK ap mache bņ rivaj nou\nMen nan ren k ap taye banda\nAnba kwazman tanbou rega nou. Kwazman Ou pran men m pezape\nEpi\nOu mennen m pazapa\nSou \nGranwout lalin klč w (Pawoli 2003 p. 52) Michel-Ange Hyppolite ( Kaptenn Koukourouj) Manm Sosyete Koukouy Kanada Ottawa  [Ak Michel-Ange Hyppolite]  Lenous Suprice, ki pote non Nounous kņm non vanyan, fčt Fond- des- Blancs. Lč li te gen sizan, li te rantre Pņtoprens pou li te viv ak manman li epi papa li. Lenous Suprice fč klas primč li ak yon pati nan klas segondč li yo nan Pņtoprens. Anvan menm li te fin konplete klas segondč li yo, li te sčtoblije antre Monreyal, nan ane 1976, kote, ansanm ak yon frč, yon sč epi manman li, li te vin rejwenn papa li ki te ap viv nan peyi Kanada depi twa ane. Nan Monreyal, li te fč rankont ak ” Bureau de la Communauté Chrétienne des Haitiens de Montréal (jodi a ki rele Bureau de la Communauté Haitienne de Montréal ) “. Se nan ņganis sa a, li te feraye pandan 14 ane, mwens 3 mwa. Se sa tou ki te pčmčt li fč konesans ak Sant N a Rive, ki limenm te mete Nounous an kontak ak alfabetizasyon (yon espesyalite li pral anbrase pi ta nan Inivčsite Kebčk nan Monreyal, kote li mare youn bakaloreya nan ansčyman lanng ak literati), se sa tou ki pouse li chwazi ansčyman kņm pwofesyon. Nounous ap kolabore ak sant N a Rive depi 1983, tanto kņm benevņl, tanto kņm anplwaye (fņmatč alfabetizasyon, manm konsčy administrasyon, anseyan nan franse lang segonn). Kounyey a Nounous ap travay nan ” Commission Scolaire de Montréal ” la, nan sčvis pou etidyan granmoun yo. Anvan li te rive anseyan, li te travay nan animasyon pou jčn ( nan kan pandan peryņd ete, kote li te konn fč atelye literč, eks.). Nounous te travay tou nan yon restoran ak nan de manifakti (se nan younn nan manifakti sa yo, li te rankontre yon kanmarad powčt, Kaptenn Koukourouj, yon zanmi, jouk kounouye la a, apre 25 lane, ki kenbe kontak byen djanm avčk li, menm si yo pa pe viv pre younn ak lņt. Men, depi w tande koze literati a pran chč, sitou lč nčg pa li desann Monreyal, kit nan telefņn, kit sou entčnčt, fņde yo pale kanmenm. Lč nou te mande Lenous Suprice pouki sa li ekri? Li te reponn : ” Si m rive, jan m kapab, ekri kčk tčks nan domčn literati, m kwč se akņz yon bezwen m genyen pou di sa k fč m plezi, k ap toumante m, pataje sa m santi ki sezi m ak lņt moun, di zņt mwen renmen li oubyen li deranje m , eks. Ou tousenpman pou seye di sa m pa ta janm sipoze ki ta ka soti nan lide m. Demach ekriti a, pou mwen, sanble tčt koupe ak libčte : Toulede, se pa kado yo fč pčsonn yo, si ou vle rapousuiv yo, se yon desizyon pou ou pran, se yon jefņ ou dwe konsanti fč… Paske, alabaz yo toude (petčt gen youn ki ka pi egzijan pase lņt la), gen anpil syč ki pou koule anvan pou rekņlte sa ki te simen… Travay sila a, li ka menm kondi yon moun sou wout dekourajman, sitou lč se moun ki prese rive anvan lč, tčlman li anpil, sitčlman gen kloti, pafwa, pou fč, pou defčt ladan… M kwč tou, si m rive ekri kčk ti koze, se paske m renmen gade konpa, gade pa mo yo ap lage atč anba kņ mizik lčt ak son yo, andedan lasal manzč yo bay pou lang nan (kit se kreyņl, premye mizik m te tande epi m renmen koute toujou nan vi m, kit se franse, dezyčm mizik yo te prčske fņse m koute, lč m te pi piti, men, kounouye a m ap seye wč ki jan pou m ta koute li ak pwņp volonte pa mwen. “ Nounous te fč nou remake tou, si li kontinye pčsevere nan domčn nan, li kwč li dwe remčsye yon pwofesč literati li te kontre, apati yon kou pwezi, nan CEGEP du Vieux- Montréal. Pwofesč sa a te rele René Gourd. Kontrčman a sčten pap nan literati a (ou ta di tout kote, pa sčlman lakay…), sila yo ki pafwa panse se yo sčl ki ka ou ki konn chante mčs literč pase tout moun, pwofesč sa a, te pran tan, devan travay yon debitan, pou li te bay Nounous bourad li te bezwen pou li ale pi devan, kote imaj yo fč nich, nan pyebwa langay li, anndan rakbwa manzč pwezi… Nan pale nou ak Nounous, li rakonte nou : ” Si m kontinye pčsevere nan domčn nan, m dwe voye yon gwo remčsimsan tou pou jounal Haiti- Progrčs, kote, pou premye fwa, an 1983, ki te pibliye kichņy m te ekri. Si zak sa a pa te poze, nan sikonstans sa te fčt la, pou sa li te pote pou mwen lč sa a, si jounal la pa te pibliye tčks la, petčt se ta sčl tčks m ta ka ekri pou tout vi m…” Nounous fč nou konnen lč li ap ekri, li pa santi pyčs lide konpetisyon pase nan tčt li. Li pa gen ankenn anvi goumen ak pčsonn moun, kit li blan, nwa, wouj oubyen san koulč, pou okipe ankenn plas nan kčlkilanswa podyņm nan. Sa ki pi enteresan pou li, se di sa li gen pou li di a, jan lide li di-l, san pčmisyon ni pč ni pap. Li vle gade manzč libčte k ap taye banda li sou kokenn bit sa a li rive fč a ak sčlman kčk grenn lčt alfabč lang li ap sčvi a… Lč nou mande Nounous pou ki rezon li te deside ekri an kreyņl? Li di nou: “Se tankou si yon moun ta mande m ki sa ki fč m pale kreyņl… M pale lang sa a paske se sa manman m te premye montre epi toujou pale avč m, depi m tikatkat, jouk kounouye a . Enben, lč pou m te ekri an kreyņl se te yon aksyon byen nņmal, toutafč natirčl (menm si, jan anpil moun konnen an, sistčm edikasyon peyi mwen fčt la te bije m etidye yon lang etranje. Remake : se pa plenyen m ap plenyen, se yon senp konsta m fč. Tout jan, sitiyasyon sa a pa fin dezavantaje m nčt, paske, jodi a, se ak zouti sa a m ap sčvi, nan gade wč kote lavi a fč kwen, nan peyi Kanada, nan Kebčk, kote m ap viv la…). Apresa, Lenous Suprice kontinye pou li pataje pawņl sa yo ak nou : ” Anba sann keksyon an, gen yon ti dife vole ki ap kouve, ki ta ka fasilman mennen yon nonm nan polemik. Kņm mwen pa renmen nan ralemennenkase ak pčsonn, se sa ki fč m pa abņde keksyon an sou degre sčten moun, kčk ayewopaj nan literati ayisyen an, ki konn ti kras meprize travay zņt ki ap ekri an kreyņl, sou pretčks, lang sa a, literati pa ka twņ fčt ladan, poutčt, swadizan, se tčt kanna li ye, pņvrete li pa penmčt li fč sa lņt gwo lang ap fč. Pņv moun sa yo… Si sčlman vye koze sa yo ta ka pouse nou, nouchak ki ap ekri nan lang manman nou an, pčsevere pi plis, nonpa pou montre zņt yo nan fčnwa, men, pou tousenpman kontinye feraye, batay sou batay, nan travay ki ap fčt, ki dwe fčt, ki poko prčt pou fin fčt la, pou literati kreyņl la kontinye pwogrese dejouranjou… Lenous Suprice ekri de rekčy pwezi nan lanng kreyņl la : Bwamitan ( 1993), Pawoli (2003) ansanm kčk lņt tčks kout ki parčt nan jounal kou Ayiti Progrč ak nan jounal Le Lien. Nounous ekri an kreyņl kou an franse, men se travay Nounous nan lanng kreyņl ki enterese anndan REKA.. Nan ane 1993 Lenous Suprice pibliye Bwamitan nan Edisyon Lagomatik. Nan liv sa a nou ap jwenn militans sosyopolitik Nounous ansanm ak espas Nounous kreye nan zčv li pou amoni sosyo-afektif li. Menmjan ak tout lņt sanba literati kreyņl ane 1987 yo Nounous te sčvi ak pwezi li pou li foulaye langay youn fason pou li te pote kontribisyon pa li nan batay pou limyč demokrasi te refč peyi Ayiti. Sou menm woulib lide angajman politik la Nounous mete laperčz dčyč pņt li kite kč li langay chanjman epitou tankou tout bon ekriven ki pa janm mete konsyans atisplim yo nan lavant, li balanse, mezire, peze pawņl li yo youn fason pou yo tounen aksyon nan lespri sila yo ki dwe li yo nan bon tan kou nan move tan. Anwetan teren politik la Nounous pataje ak sanba pņy li yo, misye pa pyete pwezi li nan menm sans ak yo. Ositou, travay Nounous fč nan tčks pwezi li yo pa chita senpman nan fč alimba ak mo li akņde ak teknik fantezi pou li agremante plezi lektč li yo. Li konnen fason pou li tate nanm mo yo pou li fč yo touche kč nou tate lespri nou epi sonde pasyon nou.—> Nan tčks nou sot li la a nou kab remake Nounous te sčvi ak youn teknik ekriti nou rele pwezi chanpčt ( Istwa Pwezi Kreyņl Ayiti p. 218) pou li te plezire ak nou. Nan ane 2003 Nounous sčvi nou avčk Pawoli ki te parčt nan Editions CIDIHCA. Se menm Nounous lan ak konviksyon politik li byen djanm epi ki toujou kite plas pou santiman li woule yanvalou. Pawoli se pawņl pwezi Nounous ki ap lemante bonnanj nou ak souf lekriti. Lč nou separe mo pawoli a an de ( 2 ), li ban nou – pawņl epi li. Pawņl – Li. Pawņl pa li. Konsa, youn pawoli kapab youn langay rejyonal osnon youn mesaj ki pa klč ase pou mounn ki ap tande a .Kidonk: pawņl pa li. Sepandan pawoli kapab sčvi pou lonnen tout kalite emosyon nan vire mo, jwe ralba ak yo, fč yo tounen kņd lyann pou charye panse nou nan klate mčvčy imajinasyon. Se ak lide sa yo sou lizyč panse li Lenous te tanmen simaye valeryann pawņl anndan Pawoli. Kņm li pa toujou fasil pou youn mounn vwayaje nan peyi nouvote san li pa kite mak tranzisyon li tankou youn imaj an flachbak sou granchemen kreyativite a, Nounous ban nou Pawoli ak de (2) vitčs . Nan youn premye tan aks travay Nounous balize sou divčs fņm refleksyon. Genyen ki jeneral, gen lņt tou ki pčsončl. Refleksyon sa yo parčt sou fņm pwent: Avčtisman, se youn refleksyon pčsončl, kote nou wč kadans tčks la mache men nan lamen ak mesaj ki anndan li an. Kanta << pawolinyorans >> tankou tit la montre li, se youn fason anba chal otč al deniche pou li di nou :<< sņt pa pe touye nou, men li kab fč nou swe >>. Konsa nou pa dwe kite pyčsmounn ban nou kann pou banbou. Annou li: Lč ou fin li Pawoli ou va wč se youn liv ki ap pote reyalite fņs kreyativite Nounous sou youn poto de ( 2 ) mwatye. Youn bout tan lontan ak youn bout nan tan modčn yo. Lč nou di modčn nou wč tranzisyon. Pyesmounn pakab leve latč fč li kontre ak lesyčl si li pa apiye pouli konesans li sou baz sekrč li konnen deja. Sņti nan Bwamitan – premye liv pwezi kreyņl Nounous – rive nan Pawoli, Nounous ap fč chemen. Misye ap ranfņse baz pwezi li san li pa lage youn pwčlyčm nan vizyon chanjman sosyal li yo. Si nan Bwamitan fņm pwezi chanpčt, transfņmasyon pwovčb te siyen mayņl ak kčk tantativ imajis pasi pala, nan Pawoli se transfņmasyon pwovčb ak kadans pwovčb ki louvri premye mwatye poto kreyativite Nounous epi pou li mennen nou san bri ni twonpčt sou teren pwezi kreyņl modčn lan ak fņm imajis la. Demach Nounous adopte pou nou nan Pawoli a se youn demach manje labouyi-l sou kote pou li kab transfņme vizyon imajinay pwezi li soti sou teren abityčl li pou l’ al kontinye sou youn lņt teren nou rele imajis, ki daprč nou reprezante teren modčnite pwezi kreyņl la. Nou sčten pisans limyč modčnite a gen pou li bourade lizyč tan lontan an pou li dirije fņs travay Nounous sou youn sčl teren, teren lavni pwezi kreyņl la ki pote non imajis . Michel-Ange Hyppolite ( Kaptenn Koukourouj) Manm Sosyete Koukouy Kanada Ottawa reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:38", "url": "https://kreyol.org/lemous/", "image_url": null}
{"text": "janMapou | REKA\n\nJEAN-MARIE WILLER DENIS [Ak Lionel Hogu] Ki moun ki Jan Mapou? Jan yo di li nan lang franse: “ C’est une force de la nature, une force qui va! ” Ann di li konsa: Jan Mapou, menm jan ak pybwa li pote li non li an, se youn fòs ki soti nan plamen lanati. Se youn potorik gason jan nou konn di an Ayiti. Jan Mapou (alyas Jean-Marie Willer Denis), se alafwa yon kontab-bankye, pwofesè, etnològ, kreyolis, sanba-lodyansè-ekriven-powèt-womansye, administratè, dramatij-metè ansèn-aktè, librè, jounaIis, espikè, direktè sant kiltirèl ayisyen, konesè penti ayisyen (plis konesè kuizin ayisyen!), plis mari ak pèdfanmi. Epi nou bliye mete ansyen prizonye tou: msye te bwè prizon tankou envite Papa Dòk, yon kote yo rele fò Dimanch! Anfennkont, Mapou se youn nèg inivèsèl li ye. Jan Mapou fèt Okay Difon jou 12 oktòb 1941, pitit Anthony Daudier (Okay) ak Octavie Denis (Kiba/PòsaIi). Li fè etid primè ak segondè li kay Frè Enstriksyon Kretyen ak Lise Filip Gèrye Okay. Apre filozofi l, li rantre Pòtoprens. Pwofesè pandan yon ti moman, li vin kontab diplome Edikasyon Nasyonal an 1965, e menm ane a li kòmanse travay Labank Nasyonal Pòtoprens. 18 desanm 1965 toujou, lè li te gen 24 tran, Mapou se youn nan manm fondatè Mouvman Kreyòl Ayisyen, Sosyete Koukouy, ak doktè Ernst Mirville (Pyè Banbou), Henry Claude Daniel (Jan Tanbou), Emile Jules (Pyè Legba), Marie Lucie Bayas (IdaIina), Emile Célestin Mégie (Togiram), elatriye. “Sosyete Koukouy se yon gwoup ki ap goumen pou kilti pèp ayisyen an kite literati teledyòl la, literati bouch-an-bouch youn di lòt la pou 1 antre nan liv. Sosyete Koukouy la pou li ankouraje tout atis-plim, tout nèg lasyans ekri konesans yo nan lang manman n ak papa nou an.” (Prefas, Choublak ak Kamelya, me 1968.) Sòti 1967 rive 6 avril 1969 Jan Mapou se premye animatè twa pwogram kiltirèl ak edikatif nan Radyo Karayib: “Emisyonl Solèy” “Isit Jenès,” ak “Owò Piblisite.” Konsa, aktivite mouvman kreyòl dire prèske kat ane: soti 18 desanm 1965 pou rive jou 6 avril 1969, lè makout te debake nan estasyon radyo a epi pase menòt nan ponyèt Jan Mapou ak senk lòt manm mouvman kreyòl ayisyen an. Msye a te pase kat mwa twa jou nan yon selil Fò Dimanch. Nan liv “Anba Mapou a, nan “Blag: Bon Remontan,” Mapou rakonte nou pou premye fwa mizè yo te pase: “Lò youn malere prizonye chita men nan fouk sou siman frèt Fò Dimanch, nan mitan karanng ak tivè blanch k’ ap trese-riban, lò youn malere y’ arete san jijman lage nan kacho Fò Dimanch, pye atè, san kanson, toutouni k’oun boutèy, youn manman anpoul-100 sou fontenn tèt li, youn kin souspyant nan nen-l maten-midi-aswè, youn kin k’ ap degaje youn odè bayakou k’ oun vaporizatè … Nou pase 3 jou 3 nuit san domi ap lapriyè. Te gen 33 prizonye anpile kou sadin nan youn ti kare prizon ki ka pran 7 mounn pou pi plis. Yo tout te blese. Nan je, nan pye, nan men. Tèt kèk kase, dan kèk rache … pye kèk kase. Yo pase 3 jou ap soufri. San pansman. San medikaman. San manje. Se 7 plat manje yo te ban nou yo, nou te separe ak yo. Chak mounn te pran 2-3 kiyè pou soutni kè yo. Ti bokit-kin nan ki te konn sèvi pou 7 mounn vin gen 26 lòt envite. Li pase 3 jou ap debode … Li pa janm pran repo. Li pa janm fè twalèt. M’pa ka di plis pase sa.” Anfen, grasa Dye, avèk sekou fanmi li ak kèk zanmi, yo lage l, e li kontinye travay li Labank. Epòk sa a, li te fè twa zan etid nan Lekòl Etnoloji Ayiti. Anfen, desanm 1972 li te jwenn viza, e Jan Mapou rantre Nouyòk. An 1979, ansanm ak yon gwoup atis, Kal Brinèl, Kesnèl Ipolit, Dyo Alèlè, msye fonde Sosyete Koukouy Nouyòk: “Potomitan Kilti Lakay-N’ap klere nan fènwa.” Men an 1984, degoute apre yon vòl ame nan èpòt Kenedi, kote li t ap travay nan lakou Nouyok, epi fatige ak lanèj, li mande pou yo voye 1 Miyami. Depi lè sa a, Jan Mapou ap dirije tout sèvis Parking Miami International Airport yo (8.000 pakin ak 115 anplwaye) pou Miami-Dade County Aviation Department, kote li resevwa tout kalite onè kòm bon administratè. Jan Mapou se youn pami manm fondatè REKA (Rezo Entènèt Kreyolis Ayisyen) ki kreye sit www.kreyol.org la epi youn nan moun ki kontribiye pou sit la kontinye viv pandan senk lane sa yo. Nou pa ka bliye Libreri Mapou (www.librerimapou.com) ki se pitit cheri Jan Mapou epi ki se lakou demanbre kote tout moun k ap travay ak Kreyòl dwe vizite pou ede yo vanse nan travay literè yo oswa ansèyman y ap fè. Se la a ou ap jwenn tout dokiman, ansyen tankou fèk parèt, pou kore konesans ou; se yon pelerinaj pou tout atis ak fouyapòt ki ap pase Miami. Zèv, Aktivite ak Piblikasyon Jan Mapou An 1986, Jan Mapou fonde Sosyete Koukouy Miyami ki gen kounye a 60 manm, epi ki gaye Kanada ak Kaptenn Koukouwouj, Nouyòk ak Max Manigat, Konetikèt ak Pascale Millien, Tanpa Be ak Gary Daniel (Nèg Gonbolyen), Ayiti ak Dorcely Dede: Depi 1990 msye se pwopriyetè Libreri Mapou, youn nan pi bèl libreri ayisyen nan dyaspora e menm an Ayiti, dapre sa defen Jean Desquiron di nan jounal pòtoprensyen Le Nouvelliste. An 1997 Jan Mapou fonde Sant Kiltirèl Mapou, ki klere kilti peyi Ayiti pou tout moun lakou Miyami, ak konferans, pyèsteyat, dans, chante, penti, elatriye. Epi depi plis pase sèz an, se chak senmenn Jan Mapou mete deyò nan jounal Haïti en Marche tout yon paj ki rele “Tigout pa Tigout” kote, an kreyòl, nou kab suiiv lavi kiltirèl ayisyen. Nou kab ap mande tèt nou: kisa nou te fè anvan Jan Mapou rive la a? Èske gen moun anndan Ayiti Toma menm k ap fè menm travay la? Men tout sa se twokèt, chaj la dèyè. Se sitou tankou sanbaekriven-powèt-womansye-dramatij pifò moun konnen Jan Mapou. Dapre sanba Pòl Larak, Mapou se youn nan kèk grenn gran ekriven ki ekri an kreyòl senpman. An me 1968 li mete deyò, ak 10 lòt atis nan mouvman kreyòl, yon rekèy pwezi ki rele Choublak ak Kamelya, yon “bouke flè omaj pou tout manman.” Prèske dezan apre li fin rantre Nouyòk, li pibliye, an oktòb 1974, yon lòt liv pwezi, Bajou Kase. Kat mil (4.000) kopi te vann tankou pate cho, e lekòl, radyo, jounal sèvi avè l pou montre dousè lang kreyòl la. An 1981 Jan Mapou mete deyò Pwezigram (“Bay kou bliye, pote mak son je”), yon kokennchenn rèl pou peyi a. Poutan, se pa powèt sèlman Jan Mapou ye: se sitou yon moun teyat. Li mete sou sèn plis pase 15 pyèsteyat an Ayiti, Nouyòk ak Miyami. Li te sèvi ak pyèsteyat Pyè Legba, Feliks Moriso Lewa, Ralba, elatriye. Men, antanke moun teyat totalkapital, se sitou dramatij li ye. Jan Mapou se lotè Anba Tonèl (1981), Tatalolo (1983), Lanmò Jozafa (1984), Anba Lakay (1988, Kolektif), Maryaj Daso (1989), Fèt Manman (1990, ak Kiki Wainwright), Libète ou Lanmò (1991), Tout Kolon se Kolon (1992). Toutfwa, chedèv li se DPM Kanntè (Drèt pou Miyami Kanntè, Teyat total): yo jwe l premye fwa jou 20 novanm 1994 devan plis pase 2.500 moun, yon dezyèm fwa jou 4 desanm 1994. Depi 1996 DPM Kanntè se yon liv,e yon videyo. Se listwa botpipèl. Nou aprann poukisa yo kite peyi a, sa yo kwè, sa yo espere, sa yo reve. Epi se tankou yon istwa grèk, yon trajedi peyi Lagrès, kote depi nan komansman pyès la, nou konnen byen sa k ap rive, ki sò k ap tann yo-men nou espere toujou se pa vre. Nou espere toujou lavi ap triyonfe sou lanmò-e nan yon sans, se sa ki rive. Nan yon lòt sans, se pa sa ki rive. “Nou soti nan Ginen, n’ap tounen nan Ginen.” Kritik literè Emmanuel Védrine ekri osijè D.P.M-Kanntè “se yon bèl travay kote dramatij Jan MAPOU bay teyat nasyonal la yon lòt dimansyon. Zèv sa a se yon tranch nan peripesi pèp ayisyen ki pral chache lavi lòt bò dlo men, yon chache lavi ki detwi lavi. D.P.M-Kanntè se yon trajikomedi, li trajik e komik alafwa. Byenke tablo pyès sa a gen pou wè ak koudeta Sedras la, sanmba Jan Mapou trase endirèkteman yon istwa depi sou rèy papadokratik la kote makout t ap pèsekite pèp la. Premyèman, nou jwenn filozofi sa a atravè kaptenn nan, frè MATYAS, yon makout, zenglendo ki swadizan konvèti men, kòm pwovèb la di: “chen manjèd ze pa janm kite metye l”; kè Matyas pa janm chanje; se yon san pitye pou malere, yon kè di ki konn pòch li sèlman. ….Chak moun vin ak relijyon yo e yo manifeste kwayans yo san okenn prejije kote youn respekte lòt: sa k ap envoke Bondye, Simbi, Mèt Agwe… pou vin pote yo sekou lè yo ant chemen lanmò ak lavi. Nou kapab retrase kwayans sa yo atravè chante yo, konpozisyon Kiki WAINWRIGHT, ki jwe yon wòl kapital nan zèv sa a. Men malgre kwayans yo, nou pral wè nan sizyèm tablo a kote pesonn moun pa kapab rete chwal “desten” lè l ap kouri. Brid chwal sa a se nan men Bondye li ye. Se nan tablo sa yo trajedi a reyèlman chita kote tout moun pral peri, esepte yon ti lezanj manman an fèk akouche ki pral sove. La a, se pwen santral zèv la kote anpil kritik ka poze tèt yo kesyon sa a: poukisa Jan Mapou vin kreye mirak sa a nan fen pyès la? Ki filozofi li gen dèyè tèt li? Mwen kwè la a gen anpil pwendentewogasyon yon kritik ka mete nan setyèm tablo a ki dènye sèn lan. Men, kòm mwen di deja, nou pa gen okenn pouvwa sou desten.” Lòt zèv majè Jan Mapou se “Anba Mapou a”. Lè pou Émile Céletin Mégie, (Togiram) palede liv sa a, li ekri ” Jan Mapou, sanba-pwezi, sanba-teyat, deja blayi devan nou tout peripesi yon pèp nayif anba grif youn ti gwoup aloufa san konsyans, men, …. Womansye Jan Mapou rakonte istwa (nou jwenn nan “Anba Mapou-a*”) san pran souf, tankou mounn ki konsève nan grenye memwa li youn souvni atwòs ki ap dyakdyak bonsans li, ki ap fè li soufri.” Anpalande “Anba Mapou a”, men yon atik Michel-Ange Hyppolite (Kaptenn Koukourouj) ki plante tant li nan Ottawa, te ekri. Nou ap ofri nou li toutanantye. Michel-Ange Hyppolite toujou fè nou konnen Jan Mapou se kreyatè estil pwezi nou rele zwing la. Men sa nou li nan “Listwa Pwezi Kreyòl Ayiti”: Lè Jan Mapou antre tèm zwing lan nan kategori pwezi kreyòl kout li fè youn bèl twouvay paske sans mo zwing lan poukont li deja di lektè a ki kalite mesaj li pral jwenn nan tèks li pral li a. Annou detaye. Mo zwing lan se youn mo nou jwenn nan jwèt monte kap (sèvolan) kote youn mounn mete youn jilèt nan ke kap li pou l’al pase nan fil youn lòt kap, epi voye li ale. Youn zwing se youn aksyon rapid epi ki fè mal. Konsa, aksyon ki mache ak mo zwing lan montre nou aklè youn tèks ki nan fòm zwing fèt pou li kout epi li dwe fè mal. … Alaverite, definisyon Jan Mapou bay pou fòm zwing lan mache men nan lamen ak sans mo a depi nan lanng li soti a, angle, pou li vin abouti nan lanng kreyòl la. Se “Swing” angle a ki tounen zwing an kreyòl. Younn nan siyifikasyon mo “swing” lan an anglè se “youn pas kout nan jwèt foutbòl ameriken”. Nou ap kite ou ak yon lide Sanmba Mapou : “Kòd lonbrit yon sanba mare ak lavi peyi l, lavi pèp li, lavi fanmi l, lavi zanmore l, zanmi katye l, kanmarad travay li. Kè yon sanba se yon gita 1.000 kod sansib. Li akòde ak divès tay banbou, ak tout batri vaksin k ap woule, soufle kadans konbit lavi a (Frefas, Choublak ak Kamelya.) Jan Mapou, se yon sanmba toutbonvre, pwen final! Kite kantik pran priyè, nou envite ou li Jan Mapou pou pwòp satisfaksyon tèt ou …………………….. …………………….. *Anba Mapou-a te fè pati lis liv Responsab Edikasyon Dade, Florida nan peyi Etazini, te rekòmande elèv pou yo li pandan ane lekòl 2004-2005 la. …………………….. Pou nou prepare tèks sa a, nou te konsilte piblikasyon moun kou: Bryant Freeman, Ph.D. (“TontonLiben”) Direktè Enstiti Etid Ayisyen Inivèsite Kannzas, Etazini Michel-Ange Hyppolite (Kaptenn Koukourouj), Pwofesè syans, kritik literè nan Ottawa  [Ak Lionel Hogu] Jan yo di li nan lang franse: “ C’est une force de la nature, une force qui va! ” Ann di li konsa: Jan Mapou, menm jan ak pybwa li pote li non li an, se youn fòs ki soti nan plamen lanati. Se youn potorik gason jan nou konn di an Ayiti. Jan Mapou (alyas Jean-Marie Willer Denis), se alafwa yon kontab-bankye, pwofesè, etnològ, kreyolis, sanba-lodyansè-ekriven-powèt-womansye, administratè, dramatij-metè ansèn-aktè, librè, jounaIis, espikè, direktè sant kiltirèl ayisyen, konesè penti ayisyen (plis konesè kuizin ayisyen!), plis mari ak pèdfanmi. Epi nou bliye mete ansyen prizonye tou: msye te bwè prizon tankou envite Papa Dòk, yon kote yo rele fò Dimanch! Anfennkont, Mapou se youn nèg inivèsèl li ye. Jan Mapou fèt Okay Difon jou 12 oktòb 1941, pitit Anthony Daudier (Okay) ak Octavie Denis (Kiba/PòsaIi). Li fè etid primè ak segondè li kay Frè Enstriksyon Kretyen ak Lise Filip Gèrye Okay. Apre filozofi l, li rantre Pòtoprens. Pwofesè pandan yon ti moman, li vin kontab diplome Edikasyon Nasyonal an 1965, e menm ane a li kòmanse travay Labank Nasyonal Pòtoprens. 18 desanm 1965 toujou, lè li te gen 24 tran, Mapou se youn nan manm fondatè Mouvman Kreyòl Ayisyen, Sosyete Koukouy, ak doktè Ernst Mirville (Pyè Banbou), Henry Claude Daniel (Jan Tanbou), Emile Jules (Pyè Legba), Marie Lucie Bayas (IdaIina), Emile Célestin Mégie (Togiram), elatriye. “Sosyete Koukouy se yon gwoup ki ap goumen pou kilti pèp ayisyen an kite literati teledyòl la, literati bouch-an-bouch youn di lòt la pou 1 antre nan liv. Sosyete Koukouy la pou li ankouraje tout atis-plim, tout nèg lasyans ekri konesans yo nan lang manman n ak papa nou an.” (Prefas, Choublak ak Kamelya, me 1968.) Sòti 1967 rive 6 avril 1969 Jan Mapou se premye animatè twa pwogram kiltirèl ak edikatif nan Radyo Karayib: “Emisyonl Solèy” “Isit Jenès,” ak “Owò Piblisite.” Konsa, aktivite mouvman kreyòl dire prèske kat ane: soti 18 desanm 1965 pou rive jou 6 avril 1969, lè makout te debake nan estasyon radyo a epi pase menòt nan ponyèt Jan Mapou ak senk lòt manm mouvman kreyòl ayisyen an. Msye a te pase kat mwa twa jou nan yon selil Fò Dimanch. Nan liv “Anba Mapou a, nan “Blag: Bon Remontan,” Mapou rakonte nou pou premye fwa mizè yo te pase: “Lò youn malere prizonye chita men nan fouk sou siman frèt Fò Dimanch, nan mitan karanng ak tivè blanch k’ ap trese-riban, lò youn malere y’ arete san jijman lage nan kacho Fò Dimanch, pye atè, san kanson, toutouni k’oun boutèy, youn manman anpoul-100 sou fontenn tèt li, youn kin souspyant nan nen-l maten-midi-aswè, youn kin k’ ap degaje youn odè bayakou k’ oun vaporizatè … Nou pase 3 jou 3 nuit san domi ap lapriyè. Te gen 33 prizonye anpile kou sadin nan youn ti kare prizon ki ka pran 7 mounn pou pi plis. Yo tout te blese. Nan je, nan pye, nan men. Tèt kèk kase, dan kèk rache … pye kèk kase. Yo pase 3 jou ap soufri. San pansman. San medikaman. San manje. Se 7 plat manje yo te ban nou yo, nou te separe ak yo. Chak mounn te pran 2-3 kiyè pou soutni kè yo. Ti bokit-kin nan ki te konn sèvi pou 7 mounn vin gen 26 lòt envite. Li pase 3 jou ap debode … Li pa janm pran repo. Li pa janm fè twalèt. M’pa ka di plis pase sa.” Anfen, grasa Dye, avèk sekou fanmi li ak kèk zanmi, yo lage l, e li kontinye travay li Labank. Epòk sa a, li te fè twa zan etid nan Lekòl Etnoloji Ayiti. Anfen, desanm 1972 li te jwenn viza, e Jan Mapou rantre Nouyòk. An 1979, ansanm ak yon gwoup atis, Kal Brinèl, Kesnèl Ipolit, Dyo Alèlè, msye fonde Sosyete Koukouy Nouyòk: “Potomitan Kilti Lakay-N’ap klere nan fènwa.” Men an 1984, degoute apre yon vòl ame nan èpòt Kenedi, kote li t ap travay nan lakou Nouyok, epi fatige ak lanèj, li mande pou yo voye 1 Miyami. Depi lè sa a, Jan Mapou ap dirije tout sèvis Parking Miami International Airport yo (8.000 pakin ak 115 anplwaye) pou Miami-Dade County Aviation Department, kote li resevwa tout kalite onè kòm bon administratè. Jan Mapou se youn pami manm fondatè REKA (Rezo Entènèt Kreyolis Ayisyen) ki kreye sit www.kreyol.org la epi youn nan moun ki kontribiye pou sit la kontinye viv pandan senk lane sa yo. Nou pa ka bliye Libreri Mapou (www.librerimapou.com) ki se pitit cheri Jan Mapou epi ki se lakou demanbre kote tout moun k ap travay ak Kreyòl dwe vizite pou ede yo vanse nan travay literè yo oswa ansèyman y ap fè. Se la a ou ap jwenn tout dokiman, ansyen tankou fèk parèt, pou kore konesans ou; se yon pelerinaj pou tout atis ak fouyapòt ki ap pase Miami. An 1986, Jan Mapou fonde Sosyete Koukouy Miyami ki gen kounye a 60 manm, epi ki gaye Kanada ak Kaptenn Koukouwouj, Nouyòk ak Max Manigat, Konetikèt ak Pascale Millien, Tanpa Be ak Gary Daniel (Nèg Gonbolyen), Ayiti ak Dorcely Dede: Depi 1990 msye se pwopriyetè Libreri Mapou, youn nan pi bèl libreri ayisyen nan dyaspora e menm an Ayiti, dapre sa defen Jean Desquiron di nan jounal pòtoprensyen Le Nouvelliste. An 1997 Jan Mapou fonde Sant Kiltirèl Mapou, ki klere kilti peyi Ayiti pou tout moun lakou Miyami, ak konferans, pyèsteyat, dans, chante, penti, elatriye. Epi depi plis pase sèz an, se chak senmenn Jan Mapou mete deyò nan jounal Haïti en Marche tout yon paj ki rele “Tigout pa Tigout” kote, an kreyòl, nou kab suiiv lavi kiltirèl ayisyen. Nou kab ap mande tèt nou: kisa nou te fè anvan Jan Mapou rive la a? Èske gen moun anndan Ayiti Toma menm k ap fè menm travay la? Men tout sa se twokèt, chaj la dèyè. Se sitou tankou sanbaekriven-powèt-womansye-dramatij pifò moun konnen Jan Mapou. Dapre sanba Pòl Larak, Mapou se youn nan kèk grenn gran ekriven ki ekri an kreyòl senpman. An me 1968 li mete deyò, ak 10 lòt atis nan mouvman kreyòl, yon rekèy pwezi ki rele Choublak ak Kamelya, yon “bouke flè omaj pou tout manman.” Prèske dezan apre li fin rantre Nouyòk, li pibliye, an oktòb 1974, yon lòt liv pwezi, Bajou Kase. Kat mil (4.000) kopi te vann tankou pate cho, e lekòl, radyo, jounal sèvi avè l pou montre dousè lang kreyòl la. An 1981 Jan Mapou mete deyò Pwezigram (“Bay kou bliye, pote mak son je”), yon kokennchenn rèl pou peyi a. Poutan, se pa powèt sèlman Jan Mapou ye: se sitou yon moun teyat. Li mete sou sèn plis pase 15 pyèsteyat an Ayiti, Nouyòk ak Miyami. Li te sèvi ak pyèsteyat Pyè Legba, Feliks Moriso Lewa, Ralba, elatriye. Men, antanke moun teyat totalkapital, se sitou dramatij li ye. Jan Mapou se lotè Anba Tonèl (1981), Tatalolo (1983), Lanmò Jozafa (1984), Anba Lakay (1988, Kolektif), Maryaj Daso (1989), Fèt Manman (1990, ak Kiki Wainwright), Libète ou Lanmò (1991), Tout Kolon se Kolon (1992). Toutfwa, chedèv li se DPM Kanntè (Drèt pou Miyami Kanntè, Teyat total): yo jwe l premye fwa jou 20 novanm 1994 devan plis pase 2.500 moun, yon dezyèm fwa jou 4 desanm 1994. Depi 1996 DPM Kanntè se yon liv,e yon videyo. Se listwa botpipèl. Nou aprann poukisa yo kite peyi a, sa yo kwè, sa yo espere, sa yo reve. Epi se tankou yon istwa grèk, yon trajedi peyi Lagrès, kote depi nan komansman pyès la, nou konnen byen sa k ap rive, ki sò k ap tann yo-men nou espere toujou se pa vre. Nou espere toujou lavi ap triyonfe sou lanmò-e nan yon sans, se sa ki rive. Nan yon lòt sans, se pa sa ki rive. “Nou soti nan Ginen, n’ap tounen nan Ginen.” Kritik literè Emmanuel Védrine ekri osijè D.P.M-Kanntè “se yon bèl travay kote dramatij Jan MAPOU bay teyat nasyonal la yon lòt dimansyon. Zèv sa a se yon tranch nan peripesi pèp ayisyen ki pral chache lavi lòt bò dlo men, yon chache lavi ki detwi lavi. D.P.M-Kanntè se yon trajikomedi, li trajik e komik alafwa. Byenke tablo pyès sa a gen pou wè ak koudeta Sedras la, sanmba Jan Mapou trase endirèkteman yon istwa depi sou rèy papadokratik la kote makout t ap pèsekite pèp la. Premyèman, nou jwenn filozofi sa a atravè kaptenn nan, frè MATYAS, yon makout, zenglendo ki swadizan konvèti men, kòm pwovèb la di: “chen manjèd ze pa janm kite metye l”; kè Matyas pa janm chanje; se yon san pitye pou malere, yon kè di ki konn pòch li sèlman. ….Chak moun vin ak relijyon yo e yo manifeste kwayans yo san okenn prejije kote youn respekte lòt: sa k ap envoke Bondye, Simbi, Mèt Agwe… pou vin pote yo sekou lè yo ant chemen lanmò ak lavi. Nou kapab retrase kwayans sa yo atravè chante yo, konpozisyon Kiki WAINWRIGHT, ki jwe yon wòl kapital nan zèv sa a. Men malgre kwayans yo, nou pral wè nan sizyèm tablo a kote pesonn moun pa kapab rete chwal “desten” lè l ap kouri. Brid chwal sa a se nan men Bondye li ye. Se nan tablo sa yo trajedi a reyèlman chita kote tout moun pral peri, esepte yon ti lezanj manman an fèk akouche ki pral sove. La a, se pwen santral zèv la kote anpil kritik ka poze tèt yo kesyon sa a: poukisa Jan Mapou vin kreye mirak sa a nan fen pyès la? Ki filozofi li gen dèyè tèt li? Mwen kwè la a gen anpil pwendentewogasyon yon kritik ka mete nan setyèm tablo a ki dènye sèn lan. Men, kòm mwen di deja, nou pa gen okenn pouvwa sou desten.” Lòt zèv majè Jan Mapou se “Anba Mapou a”. Lè pou Émile Céletin Mégie, (Togiram) palede liv sa a, li ekri ” Jan Mapou, sanba-pwezi, sanba-teyat, deja blayi devan nou tout peripesi yon pèp nayif anba grif youn ti gwoup aloufa san konsyans, men, …. Womansye Jan Mapou rakonte istwa (nou jwenn nan “Anba Mapou-a*”) san pran souf, tankou mounn ki konsève nan grenye memwa li youn souvni atwòs ki ap dyakdyak bonsans li, ki ap fè li soufri.” Anpalande “Anba Mapou a”, men yon atik Michel-Ange Hyppolite (Kaptenn Koukourouj) ki plante tant li nan Ottawa, te ekri. Nou ap ofri nou li toutanantye. Michel-Ange Hyppolite toujou fè nou konnen Jan Mapou se kreyatè estil pwezi nou rele zwing la. Men sa nou li nan “Listwa Pwezi Kreyòl Ayiti”: Lè Jan Mapou antre tèm zwing lan nan kategori pwezi kreyòl kout li fè youn bèl twouvay paske sans mo zwing lan poukont li deja di lektè a ki kalite mesaj li pral jwenn nan tèks li pral li a. Annou detaye. Mo zwing lan se youn mo nou jwenn nan jwèt monte kap (sèvolan) kote youn mounn mete youn jilèt nan ke kap li pou l’al pase nan fil youn lòt kap, epi voye li ale. Youn zwing se youn aksyon rapid epi ki fè mal. Konsa, aksyon ki mache ak mo zwing lan montre nou aklè youn tèks ki nan fòm zwing fèt pou li kout epi li dwe fè mal. … Alaverite, definisyon Jan Mapou bay pou fòm zwing lan mache men nan lamen ak sans mo a depi nan lanng li soti a, angle, pou li vin abouti nan lanng kreyòl la. Se “Swing” angle a ki tounen zwing an kreyòl. Younn nan siyifikasyon mo “swing” lan an anglè se “youn pas kout nan jwèt foutbòl ameriken”. Nou ap kite ou ak yon lide Sanmba Mapou : “Kòd lonbrit yon sanba mare ak lavi peyi l, lavi pèp li, lavi fanmi l, lavi zanmore l, zanmi katye l, kanmarad travay li. Kè yon sanba se yon gita 1.000 kod sansib. Li akòde ak divès tay banbou, ak tout batri vaksin k ap woule, soufle kadans konbit lavi a (Frefas, Choublak ak Kamelya.) Jan Mapou, se yon sanmba toutbonvre, pwen final!  Kite kantik pran priyè, nou envite ou li Jan Mapou pou pwòp satisfaksyon tèt ou …………………….. ……………………..  *Anba Mapou-a te fè pati lis liv Responsab Edikasyon Dade, Florida nan peyi Etazini, te rekòmande elèv pou yo li pandan ane lekòl 2004-2005 la. ……………………..  Pou nou prepare tèks sa a, nou te konsilte piblikasyon moun kou: Bryant Freeman, Ph.D. (“TontonLiben”) Direktè Enstiti Etid Ayisyen Inivèsite Kannzas, Etazini Michel-Ange Hyppolite (Kaptenn Koukourouj), Pwofesè syans, kritik literè nan Ottawa  reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:41", "url": "https://kreyol.org/janmapou/", "image_url": null}
{"text": "brezo | REKA\n\nKeslèbrezo Jean-Robert Placide Keslčbrezo kreyatč estil lomeyans Keslčbrezo fčt Dammari. Se yon sanba militan ki ap viv nan Monreyal ( Kanada ) depi nan ane 1980. Li diplome nan domčn Syans Politik ak yon espesyalizasyon nan administrasyon piblik (Inivčsite Kebčk, Monreyal). Li diplome nan domčn Syans moųn , relijyon , etik, filozofi, teyoloji ak yon espesyalizasyon nan edikasyon entčkiltirčl (Inivčsite Chčbwouk). Keslčbrezo kōm animatč radyo milite nan mouvman an favč entegrasyon. Li batay kont diskriminasyon nan endistri taksi nan Monreyal. Kōm jounalis, li pibliye anpil atik nan magazin ak nan jounal li t’ap dirije yo. Kōm editč, li responsab Edisyon Lagomatik ki ap fasilite piblikasyon zčv kreyolis ayisyen yo sitou. Kōm atis ekriven, sanba keslčbrezo pibliye liv atistik ak liv syantifik tankou : Maskilanje , 1987 – 2006, 140p. Yon dokiman ki makefoto sitiyasyon sosyal la, politik la ak relijyon an nan peyi Ayiti, anvan 7 fevriye 1986 la. Yon lomeyans ki mete an aksyon 2 pčsonay ki reprezante 2 echantiyon klas sosyal rich ak pōv anndan peyi a jouk yo rive nan moman dechoukay la. Patou 3 , 1991, 60p. Yon swasantčn tčks ki klere lanmou, fč zekla sansasyon djayitouche moųn nan fondčt sans yo. Toupre swasant lomeyans ki trase yon včvč pou pwoteksyon lafanmi, pwoteksyon lanmou manman papa pitit. Plofil no 1 , 1988, 60 p. Yon plakčt swasant tčks ki di swasant lomeyans sosyal-politik. Parantčz ,1988, 60 p. Yon lōt swasant tčks. Egal, swasant lomeyans ki fč dantčl nan bebidōl reyalite sosyal ak reyalite lafanmi sanba a ak lōt ki ta ap sibi menm reyalite a. Plofil # 2 , 1990, 60 p. Swasant lomeyans sosyal-politik. Plofil 3,2,1, 1997 – 2005, 142 p. Yon konpilasyon Plofil ki repoze kesyon sou lavi ak lčnmi lavi a. Yon krčy lomeyans angaje : nou nan dlo, pa gen kache lonbrik. Sansmo-1 , 1997, 33 p. Yon vokabilč 3 lang : kreyōl, franse, angle, pou tout apranti, tout novis ki vle dekouvri lōt tčm ak lōt sans mo nan kreyōl la. Sansmo-2 ,1998, 33 p. Yon vokabilč 2 lang : kreyōl, franse, nan lōd alfabč kreyōl la ki ka ede nan tradiksyon osnon nan ekri lang lan pi byen. Viv , 2005, 142 p. Yon konpilasyon lomeyans byen ranje, byen moute pou lavi ka viv san pran souf. Viv tankou moųn ki pran gou nan lavi toutbon vre a. Lč nou konsidere detay ki bay sou rekčy yo, anwetan Maskilanje ak Sansmo yo, tout lōt 6 liv keslčbrezo yo rantre nan kategori Lomeyans. Ann tabli sou mo lomeyans lan. Lomeyans Lomeyans se youn mo kreyōl afro-ayisyen ki soti Lafrik Ginen. Lomeyans se rezilta transfōmasyon fonetik yon espresyon nan lang Fon : ( xo mlan ), ki ka dekonpoze kon sa : ( xo = pawōl ; mlan = lwanje, site, resite tit non ( vanyan ) fanmi yon moųn ). Donk, ( xo mlan ) vle di ( pawōl pou lwanje, pou glorifye non vanyan ). Cf. Segurola ( 1963 ). Se poutčt sa mo lomeyans lan nan kreyōl la gen sans pawōl pou lwanje, pou onore, pou rann omaj lareverans Poudayč, Keslčbrezo bay lomeyans lan menm sans la tou nan literati kreyōl la. ” Youn lomeyans kapab rann lomaj lareverans tankou tou, li kapab youn bon jan ba-savon damann pou lave anpeze nenpōt ki move sije, nenpōt vakabon malfektč  ” Se pawōl sanba keslčbrezo ekri nan Plofil # 2, p. 9. Gen diferans ant lomeyans ak ochan. Pami diferans ki genyen ant lomeyans ak ochan, nou kapab di ochan toujou rete nan youn sans pozitif, tandiske youn lomeyans kapab ni pozitif ni negatif tou. Aspč negatif sa a, nou jwenn li nan rasin youn espresyon nan lang Fon mlan mč utu , ki vle di : lomeye kō youn moųn. Lomeyans ki ap derespekte moųn. Se poutčt sa, kōm dezyčm sans, mo lomeyans lan gen sans joure moųn, salanbe moųn. Se youn fōm lomeyans ki joure, derespekte yon moųn nan fč konparezon ak kčk pati nan kō moųn nan ( cf estetik jouman nan kilti kreyōl la ). Nan sans sa a, yo lomeye yon moųn pou manke li dega. Se pou sa tou, kōm diferans ant de mo sa yo nan kilti vodoun an, ochan pa derespektan, se sčl lomeyans ki kapab swa lwanje, chante kantamwa oubyen non swa salanbe, iwonize yon moųn (cf. keslčbrezo, Plofil n 2, p. 9 ). Lomeyans nan oralti Nčg sōti Ginen tonbe Ayiti, pawōl lajounen tounen pawōl nan nuit. Konsa, lomeyans pou wa tounen lomeyans pou lwa. Apre 500 zan, jodi a, se houngan, hounbōn ak hounsčvan ki pratike lomeyans mistč vodoun yo. Epi lomeyans pou lenmō vin fčt sčlman nan veye lanmō. Epitou, pita, sitou avčk kolonizasyon an ki vini avčk tradisyon militč blan Ewōp yo, lomeyans pou zotobre osnon yanvalou pou youn pčsonaj enpōtan vin tounen ochan, ochan nan bann rara. Men kōm salitasyon Lafrik Ginen pa janm fčt san lomeyans, sčtadi san rann omay lareverans bay moųn yo ap salye a, ochan vin melanje ak lomeyans nan dans rara adjanoumele. Konsa Ayiti, Lomeyans nago tounen rara ki se youn eritay tradisyon Nago Yowouba. Kididonk, an pratik, Rara Nago Yowouba, se menm lomeyans Ginen Dawome a. Lomeyans nan literati ekri Depi nan Ginen aktivite lomeyans, ak griyo* yo, ap layite pwodiksyon literč nan tout aktivite sosyal yo. Itilizasyon lomeyans lan nan sans sa a pral boujonnen youn krčy lomeyans tou nčf sanmba/simidō/lomyansč pral fč eklate tankou fedatifis pidetwal nan Pwezi kreyōl la. Se konsa, jounen jodi a, nou jwenn Keslčbrezo ki ap blayi pwezi Lomeyans nan literati kreyōl Ayiti a. Nan Istwa Pwezi kreyōl ( 2004 ), Mikčlanj Ipolit di se Keslčbrezo ki papa Lomeyans lan. Men se depi byen anvan, aspč chante lwanj lan te parčt nan zčv plizyč lōt otč, lōt ekritč. Lč nou konsidere aspč sa a ( chante lwanj ) lan, nou ka konstate plizyč ekriven nan twazyčm peryōd literati a te deja konn ap fč lomeyans anndan literati kreyōl la. Nan youn lōt fason nou ta ka di, sanmba/simidō/lomyansč ap fč lomeyans anvan menm teyori modčn (nou an) sou lomeyans Keslčbrezo yo te pran lari. Konsa, nou ka trouve Paul Laraque ap fč lomeyans pou lwanje osnon pou chante lanmou Mariana ( cf. kōmantč Maximilien Laroche sou Paul Laraque ). Nou ka panse René Depestre ap lomeye lč li te konpoze tčks ” počme – mystčre vaudou ” li a ( cf. kōmantč Lilian Pestre de Almeida sou René Dépestre ). Men, malgre tout sa, pou nou vin dakō ak Mikčlanj, se Keslčbrezo ki bay lomeyans lan plas li genyen jounen jodi a anndan literati kreyōl la. Ak estil pwezi (estil ekriti ) lomyansč Brezo ekri yo, Lomeyans lan chita byen bwōdč kōm youn fōm literč nčftalin nan literati kreyōl la. Men kčk echantiyon tčks lomeyans keslčbrezo yo Lomeyans pou youn bčl ti zanj Anji Ti vwa dous ou a se siwčl Se repondonng lasous dlo fre K’ape koule sou wōch galčt Andire ta gen kribich k’ape swave anba yo Ti bri souf ou se vyolon Se kalinda van an K’ape bat nan branch flanbwayan Andire ta gen zwazo k’ape fč nich sou yo Ti tete ou se de biblo Se de mčvčy, de ti joumou oswa de ti melon K’ape boujonnen anba fčy Andire ta gen siwo k’ape koule sou yo Ti bouch ou Bouch ou se yon mčvčy Se de moso kayimit De bčl tranch zaboka vyolčt Osnon Moso sapoti rat ap manje sou pye Andire tmoųn kou ti bčt Ta nan goumen pou souse li Ti ranch ou se lawoulčt Se yanvalou k’ap louvwaye Ou ta di batiman lakōt sou lanmč Jeremi woule woule ou ! Andire ou ta ka ban mwen toudisman ( Viv, p. 12 ) Lomeyans pou yon ti kont krik krak Dizon Ou se alevini-fč-m-bčl Eskanpe lavi m’ Mete m’ konpč kōk Ou se dlo kanpe kin Founi asko mwen Pou m’ ka nan sik san souf Ou se pitipiti-plen-kay Klere kounouk mwen Pou m’ sa fč lafrans Ou se doktč m’al chčche Geri bosko m’ nan gou m’ Pa plede ap rive anvan m’ Ou se kaptenn dčyč pōt lespwa m’ Balewouze m’ klin Fč kay mwen tifi Epitou pa bliye pase pran m’ mennen m’ Ozanana Ban m’ pennsik pou dejene m’ M’ a pase chache ou pou soupe m’ ! ( Vviv, p. 135 ) Lomeyans pou laras Grad minimōm pou noutout Grad minimōm nan souple ! Mepriz la twō fyčl Jenerasyon sa a p’ap bwč l’ Li twō kri Li manke tchil Ise mwen tikal Tikal pi wo Kenbe tout kōb Jwe tout gwo wōl Men respekte moųn nan Grad minimōm nan ! Pou ou jwenn lapč Pou nou jwenn respč Kit ou se tčt gwo ras gwo klas Tout lōt se pye fatra baton Tout kō a mande Grad minimōm nan ! Abraam move li di ase! Ou batize m’ mawon-nan-bwa abitan-fčy Pōv malere restavčk bōn gason lakou pōtč pōtfč Ou desann konfonn moųn ak fatrak’ap sal oto ou Ou chase moųn detwi moųn kōm akrekre vye kokorat Estōp ! Pou libčte egalite pou Desali Petyon pou Nou Nčg reklame Grad minimōm pou noutout ! ( Plofil 3,2,1, p. 138 ) Bibliyografi : 1- Anglade, Pierre , Inventaire étymologique des termes créoles des caraïbes d’origine africaine, 1998 2- Guédou,Georges A.G., 1985, Xó et gbč, Langage et Culture chez les Fon (Bénin) 3- Hyppolite, Michel-Ange, Istwa pwezi kreyōl , 2004 4- Sachnine, Michka, Dictionnaire usuel Yorųbá – Franįais, 1997 (nōt redaksyon an : *atis ki ap chante lomeyans se pa vyann kochon fri)  Jean-Robert Placide Keslčbrezo fčt Dammari. Se yon sanba militan ki ap viv nan Monreyal ( Kanada ) depi nan ane 1980. Li diplome nan domčn Syans Politik ak yon espesyalizasyon nan administrasyon piblik (Inivčsite Kebčk, Monreyal). Li diplome nan domčn Syans moųn , relijyon , etik, filozofi, teyoloji ak yon espesyalizasyon nan edikasyon entčkiltirčl (Inivčsite Chčbwouk). Keslčbrezo kōm animatč radyo milite nan mouvman an favč entegrasyon. Li batay kont diskriminasyon nan endistri taksi nan Monreyal. Kōm jounalis, li pibliye anpil atik nan magazin ak nan jounal li t’ap dirije yo. Kōm editč, li responsab Edisyon Lagomatik ki ap fasilite piblikasyon zčv kreyolis ayisyen yo sitou. Kōm atis ekriven, sanba keslčbrezo pibliye liv atistik ak liv syantifik tankou : Maskilanje , 1987 – 2006, 140p. Yon dokiman ki makefoto sitiyasyon sosyal la, politik la ak relijyon an nan peyi Ayiti, anvan 7 fevriye 1986 la. Yon lomeyans ki mete an aksyon 2 pčsonay ki reprezante 2 echantiyon klas sosyal rich ak pōv anndan peyi a jouk yo rive nan moman dechoukay la. Patou 3 , 1991, 60p. Yon swasantčn tčks ki klere lanmou, fč zekla sansasyon djayitouche moųn nan fondčt sans yo. Toupre swasant lomeyans ki trase yon včvč pou pwoteksyon lafanmi, pwoteksyon lanmou manman papa pitit. Plofil no 1 , 1988, 60 p. Yon plakčt swasant tčks ki di swasant lomeyans sosyal-politik. Parantčz ,1988, 60 p. Yon lōt swasant tčks. Egal, swasant lomeyans ki fč dantčl nan bebidōl reyalite sosyal ak reyalite lafanmi sanba a ak lōt ki ta ap sibi menm reyalite a. Plofil # 2 , 1990, 60 p. Swasant lomeyans sosyal-politik. Plofil 3,2,1, 1997 – 2005, 142 p. Yon konpilasyon Plofil ki repoze kesyon sou lavi ak lčnmi lavi a. Yon krčy lomeyans angaje : nou nan dlo, pa gen kache lonbrik. Sansmo-1 , 1997, 33 p. Yon vokabilč 3 lang : kreyōl, franse, angle, pou tout apranti, tout novis ki vle dekouvri lōt tčm ak lōt sans mo nan kreyōl la. Sansmo-2 ,1998, 33 p. Yon vokabilč 2 lang : kreyōl, franse, nan lōd alfabč kreyōl la ki ka ede nan tradiksyon osnon nan ekri lang lan pi byen. Viv , 2005, 142 p. Yon konpilasyon lomeyans byen ranje, byen moute pou lavi ka viv san pran souf. Viv tankou moųn ki pran gou nan lavi toutbon vre a. Lč nou konsidere detay ki bay sou rekčy yo, anwetan Maskilanje ak Sansmo yo, tout lōt 6 liv keslčbrezo yo rantre nan kategori Lomeyans. Ann tabli sou mo lomeyans lan. Lomeyans se youn mo kreyōl afro-ayisyen ki soti Lafrik Ginen. Lomeyans se rezilta transfōmasyon fonetik yon espresyon nan lang Fon : ( xo mlan ), ki ka dekonpoze kon sa : ( xo = pawōl ; mlan = lwanje, site, resite tit non ( vanyan ) fanmi yon moųn ). Donk, ( xo mlan ) vle di ( pawōl pou lwanje, pou glorifye non vanyan ). Cf. Segurola ( 1963 ). Se poutčt sa mo lomeyans lan nan kreyōl la gen sans pawōl pou lwanje, pou onore, pou rann omaj lareverans Poudayč, Keslčbrezo bay lomeyans lan menm sans la tou nan literati kreyōl la. ” Youn lomeyans kapab rann lomaj lareverans tankou tou, li kapab youn bon jan ba-savon damann pou lave anpeze nenpōt ki move sije, nenpōt vakabon malfektč  ” Se pawōl sanba keslčbrezo ekri nan Plofil # 2, p. 9. Gen diferans ant lomeyans ak ochan. Pami diferans ki genyen ant lomeyans ak ochan, nou kapab di ochan toujou rete nan youn sans pozitif, tandiske youn lomeyans kapab ni pozitif ni negatif tou. Aspč negatif sa a, nou jwenn li nan rasin youn espresyon nan lang Fon mlan mč utu , ki vle di : lomeye kō youn moųn. Lomeyans ki ap derespekte moųn. Se poutčt sa, kōm dezyčm sans, mo lomeyans lan gen sans joure moųn, salanbe moųn. Se youn fōm lomeyans ki joure, derespekte yon moųn nan fč konparezon ak kčk pati nan kō moųn nan ( cf estetik jouman nan kilti kreyōl la ). Nan sans sa a, yo lomeye yon moųn pou manke li dega. Se pou sa tou, kōm diferans ant de mo sa yo nan kilti vodoun an, ochan pa derespektan, se sčl lomeyans ki kapab swa lwanje, chante kantamwa oubyen non swa salanbe, iwonize yon moųn (cf. keslčbrezo, Plofil n 2, p. 9 ). Nčg sōti Ginen tonbe Ayiti, pawōl lajounen tounen pawōl nan nuit. Konsa, lomeyans pou wa tounen lomeyans pou lwa. Apre 500 zan, jodi a, se houngan, hounbōn ak hounsčvan ki pratike lomeyans mistč vodoun yo. Epi lomeyans pou lenmō vin fčt sčlman nan veye lanmō. Epitou, pita, sitou avčk kolonizasyon an ki vini avčk tradisyon militč blan Ewōp yo, lomeyans pou zotobre osnon yanvalou pou youn pčsonaj enpōtan vin tounen ochan, ochan nan bann rara. Men kōm salitasyon Lafrik Ginen pa janm fčt san lomeyans, sčtadi san rann omay lareverans bay moųn yo ap salye a, ochan vin melanje ak lomeyans nan dans rara adjanoumele. Konsa Ayiti, Lomeyans nago tounen rara ki se youn eritay tradisyon Nago Yowouba. Kididonk, an pratik, Rara Nago Yowouba, se menm lomeyans Ginen Dawome a. Depi nan Ginen aktivite lomeyans, ak griyo* yo, ap layite pwodiksyon literč nan tout aktivite sosyal yo. Itilizasyon lomeyans lan nan sans sa a pral boujonnen youn krčy lomeyans tou nčf sanmba/simidō/lomyansč pral fč eklate tankou fedatifis pidetwal nan Pwezi kreyōl la. Se konsa, jounen jodi a, nou jwenn Keslčbrezo ki ap blayi pwezi Lomeyans nan literati kreyōl Ayiti a. Nan Istwa Pwezi kreyōl ( 2004 ), Mikčlanj Ipolit di se Keslčbrezo ki papa Lomeyans lan. Men se depi byen anvan, aspč chante lwanj lan te parčt nan zčv plizyč lōt otč, lōt ekritč. Lč nou konsidere aspč sa a ( chante lwanj ) lan, nou ka konstate plizyč ekriven nan twazyčm peryōd literati a te deja konn ap fč lomeyans anndan literati kreyōl la. Nan youn lōt fason nou ta ka di, sanmba/simidō/lomyansč ap fč lomeyans anvan menm teyori modčn (nou an) sou lomeyans Keslčbrezo yo te pran lari. Konsa, nou ka trouve Paul Laraque ap fč lomeyans pou lwanje osnon pou chante lanmou Mariana ( cf. kōmantč Maximilien Laroche sou Paul Laraque ). Nou ka panse René Depestre ap lomeye lč li te konpoze tčks ” počme – mystčre vaudou ” li a ( cf. kōmantč Lilian Pestre de Almeida sou René Dépestre ). Men, malgre tout sa, pou nou vin dakō ak Mikčlanj, se Keslčbrezo ki bay lomeyans lan plas li genyen jounen jodi a anndan literati kreyōl la. Ak estil pwezi (estil ekriti ) lomyansč Brezo ekri yo, Lomeyans lan chita byen bwōdč kōm youn fōm literč nčftalin nan literati kreyōl la. Lomeyans pou youn bčl ti zanj Anji Ti vwa dous ou a se siwčl Se repondonng lasous dlo fre K’ape koule sou wōch galčt Andire ta gen kribich k’ape swave anba yo Ti bri souf ou se vyolon Se kalinda van an K’ape bat nan branch flanbwayan Andire ta gen zwazo k’ape fč nich sou yo Ti tete ou se de biblo Se de mčvčy, de ti joumou oswa de ti melon K’ape boujonnen anba fčy Andire ta gen siwo k’ape koule sou yo Ti bouch ou Bouch ou se yon mčvčy Se de moso kayimit De bčl tranch zaboka vyolčt Osnon Moso sapoti rat ap manje sou pye Andire tmoųn kou ti bčt Ta nan goumen pou souse li Ti ranch ou se lawoulčt Se yanvalou k’ap louvwaye Ou ta di batiman lakōt sou lanmč Jeremi woule woule ou ! Andire ou ta ka ban mwen toudisman ( Viv, p. 12 ) Lomeyans pou yon ti kont krik krak Dizon Ou se alevini-fč-m-bčl Eskanpe lavi m’ Mete m’ konpč kōk Ou se dlo kanpe kin Founi asko mwen Pou m’ ka nan sik san souf Ou se pitipiti-plen-kay Klere kounouk mwen Pou m’ sa fč lafrans Ou se doktč m’al chčche Geri bosko m’ nan gou m’ Pa plede ap rive anvan m’ Ou se kaptenn dčyč pōt lespwa m’ Balewouze m’ klin Fč kay mwen tifi Epitou pa bliye pase pran m’ mennen m’ Ozanana Ban m’ pennsik pou dejene m’ M’ a pase chache ou pou soupe m’ ! ( Vviv, p. 135 ) Lomeyans pou laras Grad minimōm pou noutout Grad minimōm nan souple ! Mepriz la twō fyčl Jenerasyon sa a p’ap bwč l’ Li twō kri Li manke tchil Ise mwen tikal Tikal pi wo Kenbe tout kōb Jwe tout gwo wōl Men respekte moųn nan Grad minimōm nan ! Pou ou jwenn lapč Pou nou jwenn respč Kit ou se tčt gwo ras gwo klas Tout lōt se pye fatra baton Tout kō a mande Grad minimōm nan ! Abraam move li di ase! Ou batize m’ mawon-nan-bwa abitan-fčy Pōv malere restavčk bōn gason lakou pōtč pōtfč Ou desann konfonn moųn ak fatrak’ap sal oto ou Ou chase moųn detwi moųn kōm akrekre vye kokorat Estōp ! Pou libčte egalite pou Desali Petyon pou Nou Nčg reklame Grad minimōm pou noutout ! ( Plofil 3,2,1, p. 138 ) Bibliyografi : 1- Anglade, Pierre , Inventaire étymologique des termes créoles des caraïbes d’origine africaine, 1998 2- Guédou,Georges A.G., 1985, Xó et gbč, Langage et Culture chez les Fon (Bénin) 3- Hyppolite, Michel-Ange, Istwa pwezi kreyōl , 2004 4- Sachnine, Michka, Dictionnaire usuel Yorųbá – Franįais, 1997 (nōt redaksyon an : *atis ki ap chante lomeyans se pa vyann kochon fri) reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:45", "url": "https://kreyol.org/brezo/", "image_url": null}
{"text": "Espas Aprantisay | REKA\n\nKreyòl ayisyen nan espresyon lasyans: ideyoloji ak reyalite Samdi 11 desanm 2021 / Sou Zoom Renauld Govain Konferans >>> Plan Konferans >>> Video Yon dosye pedagojik kominikasyon oral ak ekri sou pawòl yon chante Mikaben ki rele « Ayiti se » Konsiy: Ou pral reponn divès kalite kesyon (fòm, kontni, gramè, vokabilè, semantik, estetik, elatriye) sou tèks ki anba a. Tanpri, pran san w pou w byen li tèks la avan w koute/gade videyo mizik la pou w ka reponn tout kesyon yo avèk presizyon. Ayiti se I Ayiti se bèl lanmè se bèl montay ak bèl rivyè Se bèl plaj ak pye kokoye bèl peyizaj ak bèl koulè Ayiti se sant kafe k ap monte nan nen m lè maten Se sant lawouze ki fèk poze pou flè dizè ka boujonnen Ayiti se Basen Ble Kaskad Pichon avèk Sodo Se Akaden La Sitadèl se Labadi ak Marigo Ayiti se Lavale se Pòsali ak Zabriko Se Mòn Lasèl Pik Makaya se Mamlad ak Mòn Pilbowo II Ayiti se yon dous makòs se yon ponyen pistach griye S on ji kole ki pou banm fòs s on boutèy kola ki byen glase Ayiti s on bon griyo s on bon fritay on bon taso S on bon legim avèk sirik s on bon diri avek lalo Ayiti s on bon bouyon s on soup joumou a tout piman S on bon kasav avèk manba Ke ou tranpe nan akasan Ayiti s on bon donmbwèy k ap marinen nan yon bon sòs pwa S on bwa kochon on bon kleren, Ayiti s on bon kafe diswa Refren Ayiti cheri pou jan mwen renmen w Mwen vin depoze ti kè mwen nan men w Ayiti cheri pou jan m adore w Pa gen anyen kap janm fè mwen kite w Ayiti cheri pou jan mwen renmen w Mwen vin depoze ti kè mwen nan men w Ayiti cheri pou jan m adore w Pa gen anyen k ap janm fè mwen kite w III Ayiti s on bèl mizik se yon bann a pye s on twoubadou S on son kata seremoni, se yon son kwachi yon son tanbou Ayiti se tè Ogou, se tè zansèt kite pou nou Se la lesklavaj t aboli, se yon tè libète ak vodou Ayiti se festival se tisourit se fèt chanpèt Se animasyon nan Kanaval se yon ti zile k pa janm frèt Ayiti s on domino se yon bezig se yon twasèt S on reveyon kote ki gen bouyon se la k gen kenbe tèt IV Ayiti se yon konbit peyizan kap sèkle latè Se ti machann yo k ap desann Pou y al goumen ak lavi chè Ayiti se timoun yo k ap reve de yon bèl avni Se dlo rigòl la k ap desann pa konn kote l pral ateri Ayiti se anba tant lan depi apre 12 janvye Se labou k leve on move sant chak lè on ti lapli fin tonbe Ayiti se sou beton an pou konn “la vrai” reyalite Se youn ki tris men grasa Dye se pa li sèlman n ka chante V Ayiti se yon manman ki konn sa yo rele doulè On fanm ki djanm on fanm vanyan menm si l konnen li pa pafè Ayiti se yon bèl fanm ki menmsi l pase anpil mizè Li toujou f on jan l ranje kò l pou tout pitit li toujou fyè Ayiti se tout bagay sa a yo ki fè ke nou renmen w E menm si wout la long konnen n ap toujou la pou n kenbe men w Ayiti cheri w mèt kwè m Pa gen anyen k ap fè m kite w M ap toujou la pou ou cheri Kite mizik sa a dòlote w Etap 1 – Aktivite miz an kontèks Michael Benjamin, aka Mikaben, te fèt nan lane 1981. Se yon atis ayisyen ki gen yon pakèt talan. Li se chantè, gitaris, konpozitè epi pwodiktè. Kit se ak yon grenn gita oswa ak yon gwoup mizikal konplè, Mikaben kapab pèfòme kòm sa dwa. Se youn nan kèk ra mizisyen ayisyen pami jenn jenerasyon an ki kapab jwe diferant kalite mizik. Depi lansman premye chante li an 1999 ki rele Nwèl Tristès, Mikaben te demontre yon enterè espesyal pou peyi l. Nan mizik li yo, li prezante yon bèl imaj pozitif de Ayiti san l pa defòme reyalite a. Li deja gen plis pase 15 lane eksperyans sou sèn mizikal nasyonal ak entènasyonal la. Li pèfòme Olympia nan vil Pari ak Carimi, nan Sant Kiltirèl peyi Kot d Ivwa ann Afrik, nan Festival Hoogstraten nan peyi Bèljik, ak nan gwo Festival Konpa ki konn fè Miyami an. Kesyon sou pakou chantè a A. Kesyon plizyè chwa Baze w sou prezantasyon chantè a ak pawòl chante a pou w chwazi repons ki pi kòrèk la. Se pou w mete repons ou chwazi yo an koulè gra. 1. Ki laj Mikaben genyen? a) Li gen 29 lane b) Li gen 39 lane c) Li gen 49 lane d) Okenn nan repons yo (None of the above answers) 2. Nan ki vil ann Ayiti Mikaben te pran nesans? a) Okay, Ayiti b) Pòtoprens, Ayiti c) Enfòmasyon sa a pa parèt nan paratèks la. d) Okenn nan repons yo 3. Konbyen tan Mikaben genyen depi l ap pèfòme? a) Li gen venn senk lane depi l ap pèfòme. b) Li gen senk lane depi l ap pèfòme. c) Li gen kenz lane depi l ap pèfòme. d) Okenn nan repons yo 4. Nan ki lane karyè mizikal Mikaben te koumanse ? a) Nan lane mil nèf san katre ven en. b) Nan lane mil nèf san katre ven diz nèf. c) Nan lane mil nèf san katre ven nèf. d) Okenn nan repons yo (None of the above answers) 5. Sou ki tematik prensipal Mikaben konpoze chante “Ayiti se” a ? a) Sou tematik bèl lanmè, montay ak rivyè ann Ayiti. b) Sou tematik richès ak konpleksite peyi d Ayiti. c) Sou tematik festival tisourit ak fèt chanpèt ann Ayiti. d) Okenn nan repons yo (None of the above answers) Etap 2 – Kesyon sou fòm ak kontni pawòl chante a Gade videyo chante a plizyè fwa. Fè lyen ant tèks ekri a ak pawòl yo. Pran san w pou w byen koute pawòl yo epi reponn kesyon yo. https://www.youtube.com/watch?v=8EyRQiMo0A8 1. Nan ki kategori literè (literary genre) nou ta klase pawòl chante a? a) Teyat dramatik. b) Fiksyon womanèsk. c) Pwezi. d) Kont fòlklorik. 2. Nan ki lentansyon emetè (otè) chante a te ekri tèks la? a) Lentansyon emetè a se enfòme reseptè yo sou vrè reyalite Ayiti a. b) Lentansyon emetè a se dekri reyalite Ayiti a pandan l ap divèti reseptè yo. c) Lentansyon emetè a se ekprime santiman pèsonèl li pou Ayiti. d) Tout repons yo kòrèk (All the above answers) 3. Nan ki 3 kategori tipoloji tèks prensipal nou ta klase tout ekstrè a (text types) ? a) Agimantatif/enjonktif/ ekspresif. b) Enfòmatif/ deskriptif /ekspresif. c) Naratif/deskriptif/ dyalogal. d) Okenn nan repons yo (None of the above answers). 4. Ki sekans tèks fraz sa a ye « Ayiti se bèl lanmè se bèl montay ak bèl rivyè » ? a) Se yon sekans tèks enfòmatif/deskriptif. b) Se yon sekans tèks naratif/deskriptif. c) Se yon sekans tèks agimantatif/dyalogal. d) Okenn nan repons yo (None of the above answers). 5. Ki sekans tèks fraz sa a ye « M ap toujou la pou ou cheri / Kite mizik sa a dòlote w » ye ? a) Se yon sekans tèks enfòmatif/deskriptif. b) Se yon sekans tèks agimantatif/enjonktif. c) Se yon sekans tèks naratif/dyalogal. d) Okenn nan repons yo (None of the above answers). 6. Ki figi retorik oswa figi estil otè a repete anpil nan tout tèks pawòl chante a ? a) Se yon konparezon. b) Se yon metonimi. c) Se yon suit metafò. d) Okenn nan repons yo (None of the above answers). 7. Nan 3èm liy ki nan 4èm kouplè a, yo ekri « Ayiti se tè Ogou, se tè zansèt kite pou nou ». Ki kategori gramatikal mo “Ogou” e ki sa l vle di ? a) Ogou se yon advèb ki vle di « avèk Bondye ». b) Ogou se yon adjektif yo itilize pou yo kalifye yon lwa vodou. c) Ogou se yon non pwòp ki reprezante yon lwa vodou. d) Tout repons yo kòrèk (All the above answers). 8. Nan 3èm liy ki nan 4èm kouplè a, yo ekri « Ayiti se tè Ogou, se tè zansèt kite pou nou ». Ki sa segman sa a vle di nan sans pwòp? a) Ayiti se yon kote moun sèvi lwa vodou. b) Ayiti se yon tè nou eritye nan men zansèt yo. c) Ayiti se yon kote tradisyon zansèt vodou chita. d) Tout repons yo kòrèk (All the above answers) 9. Nan 4èm liy ki nan 3èm kouplè a, yo ekri « Se la lesklavaj t aboli, se yon tè libète ak vodou ». Ki sa segman sa a vle di nan sans pwòp? a) Ayiti se kote tout moun pratike relijyon vodou. b) Ayiti se kote tout moun gen libète. c) Ayiti se kote vodou ak libète makònen ansanm. d) Tout repons yo kòrèk (All the above answers) 10. Nan 3èm liy ki nan premye kouplè a, yo ekri « Ayiti se sant kafe k ap monte nan nen m lè maten ». Ki kategori gramatikal mo “sant” lan epi ki sans pwòp li nan kontèks fraz la? a) Se yon vèb ki gen sans « respire santò ». b) Se yon adjektif kalifikatif ki gen sans « yon move odè ». c) Se yon non komen ki gen sans « yon bon odè ». d) Okenn nan repons yo (None of the above answers) 11. Ki apresyasyon jeneral chantè a sou peyizaj fizik ak kiltirèl peyi d Ayiti ? a) Peyizaj la lèd. b) Peyizaj la bèl. c) Peyizaj la pasab. d) Okenn nan repons yo (None of the above answers) 12. Dapre chante a, nan ki moman nan jounen an Ayisyen konn pran sant kafe? a) Nan maten. b) A midi. c) Nan aswè. d) Okenn nan repons yo (None of the above answers) 13. Dapre chante a, ki sa ki fè flè dizè boujounen ? a) Se siklòn. b) Se lanèj. c) Se lawouze. d) Okenn nan repons yo (None of the above answers) 14. Dapre chante a, ki kantite pistach griye Ayiti reprezante ? a) Yon gwo kantite tankou yon sak. b) Yon ti kantike ou ka kenbe nan pla men w. c) Yon ti kantike ou ki reprezante yon ti mamit. d) Okenn nan repons yo (None of the above answers) 15. Dapre chante a, ki kalite kola Ayiti reprezante ? a) Yon kola byen cho. b) Yon kola byen fre. c) Yon kola byen tyèd. d) Okenn nan repons yo (None of the above answers). 16. Dapre chante a, Ayiti se yon legim ki fèt ak ki bèt lanmè ? a) Legim ak pwason lanmè. b) Legim ak kribich lanmè. c) Legim ak ti krab lanmè. d) Okenn nan repons yo (None of the above answers) 17. Dapre chante a, Ayiti reprezante yon manje yo sèvi premye janvye pou selebre fèt Lendepandans peyi a? a) Se soup yo fè ak joumou. b) Se soup yo fè ak piman. c) Se bouyon yo fè ak joumou. d) Tout repons yo kòrèk (All the above answers). 18. Dapre chante a, Ayiti se ki kalite manje ki fèt avèk kasav epi manba ? a) Se yon manje yo rele doukounou ki fèt ak manyòk. b) Se yon manje yo rele wayal ki fèt ak manyòk epi pistach griye yo moulen. c) Se yon manje yo rele chanmchanm ki fèt ak mayi e pistach griye yo pile. d) Tout repons yo kòrèk (All the above answers). 19. Dapre chante a, ki kalite fanm Ayiti ye? a) Se yon fanm ki konn abiye e ki gen fyète. b) Se yon fanm ki gen kouraj pou l sipòte soufrans. c) Se yon fanm ki rete bèl malgre mizè. d) Tout repons yo kòrèk (All the above answers). 20. Dapre chante a, ki sa k ka fè chantè a kite Ayiti? a) Pwoblèm ensekirite ka fè l kite Ayiti. b) Anyen pa ka fè li kite Ayiti. c) Pwoblèm grangou ka fè li kite Ayiti. d) Tout repons yo kòrèk (All the above answers) B. Kesyon Vrè oswa Fo Baze w sou tèks la pou w chwazi repons ki pi kòrèk la. Se pou w mete repons ou chwazi yo an koulè gra oswa nan yon koulè ki diferan. 1. Yo bay chante a tit « Ayiti se » a paske y ap prezante epi dekri peyi a. V / F 2. Nan peyi d Ayiti, pa gen plaj, mòn ak kaskad dlo. V / F 3. Nan peyi d Ayiti, konbit se yon aktivite agrikòl. V / F 4. Dapre chante, Ayisyen renmen jwe, chante epi danse. V / F 5. Nan peyi d Ayiti, pa janm gen labou lè lapli fin tonbe. V / F 6. Dapre chante a, se ann Ayiti yo te kraze sistèm esklavaj la. V / F 7. Ayiti se yon fanm mòlòlò ki pa ka sipòte soufrans. V / F 8. Ayiti se yon fanm ki lèd anpil. V / F 9. Ayiti se yon fanm ki soufri anpil. V / F 10. Chantè a renmen Ayiti, men li oblije abandone l. V / F C. Kesyon ki mande repons louvri Baze w sou tèks pawòl chante a pou w reponn kesyon sa yo. Se pou w reponn kesyon yo ak fraz tou kout, men ki konplè. 1) Nan dezyèm kouplè a –Si w renmen bwè gwòg ? Ki 3 eleman gastwonomik ayisyen ou ta p renmen goute ? 2) Nan dezyèm kouplè a –Si w renmen manje desè ki gen anpil sik ? Ki eleman gastwonomik ayisyen ou ta p renmen goute ? 3) Nan twazyèm kouplè a – Ki mo nan kouplè sa a ki se yon referan istorik fondamantal pou Ayisyen ? Pou ki sa ? 4) Nan twazyèm kouplè a –Ki lòt mo nan kouplè sa a ki se yon referan kiltirèl fondamantal pou Ayisyen ? Pou ki sa ? 5) Nan twazyèm kouplè a – Si w renmen banboche epi pran plezi w nan foul moun, ki aktivite w ap chwazi ? 6) Nan twazyèm kouplè a – Si w renmen amize w lakay ou san w pa soti, ki 3 aktivite ou ka chwazi fè ? 7) Nan twazyèm kouplè a – Nan ki mwa nan ane a yo konn fè reveyon ann Ayiti ? 8) Nan katriyèm kouplè a – Site omwen de (2) aktivite sosyal ki demontre ke Ayisyen gen abitid travay di. 9) Nan katriyèm kouplè a – Site twa (3) eleman ki demontre Ayiti gen pwoblèm mizè, pwoblèm anviwòman ak katastwòf natirèl. 10) Nan senkyèm kouplè a – Ki eleman yo itilize nan chante a pou senbolize Ayiti ? 11) Nan senkyèm kouplè a – Pou ki rezon chantè a renmen Ayiti ? 12) Nan senkyèm kouplè a – Ki sa chantè a di pou l ka demontre jan l renmen Ayiti ? 13) Nan senkyèm kouplè a – Dapre ou menm, èske w panse chantè a renmen Ayiti tout bon vre ? Pou ki sa ? 14) Nan refren chante – Kouman ou ka dekri santiman chantè a pou Ayiti? 15) Nan tout videyo mizik la – Ki sa w ka di sou reyalizasyon atistik videyo a? Èske w renmen sekans imaj yo? Pou ki sa ? D. Redaksyon Baze w sou tèks pawòl chante la pou w reponn kesyon sa yo. Se pou w reponn kesyon yo ak fraz konplè, ki gen bèl longè e ki byen detaye. 1) Nan premye kouplè a – Site omwen dis (10) bèl kote yon touris ka pran plezi vizite ann Ayiti ? 2) Nan premye kouplè a – Pami dis (10) bèl kote sa yo, chwazi youn ladan yo epi dekri l. Ekri omwen 10 fraz deskripsyon. Koumanse pa di pou ki sa se kote sa ou chwazi. Apre sa dekri kote a. 3) Nan dezyèm kouplè a – Site omwen dis (10) eleman ki chita nan tradisyon gastwonomik peyi d Ayiti. 4) Nan dezyèm kouplè a – Pami dis (10) eleman gastwonomik sa yo, chwazi youn ladan yo epi dekri l. Ekri omwen 10 fraz deskripsyon sou li. Koumanse pa di pou ki sa se eleman gastwonomik sa ou chwazi. Apre sa dekri eleman an. 5) Nan twazyèm kouplè a – Site omwen dis (10) aktivite sosyal/kiltirèl tradisyonèl Ayisyen renmen fè. 6) Nan twazyèm kouplè a – Pami dis (10) aktivite sa yo, chwazi youn ladan yo epi dekri l. Ekri omwen 10 fraz deskripsyon sou li. Koumanse pa di pou ki sa se aktivite sa ou chwazi. Apre sa dekri aktivite a.  I Ayiti se bèl lanmè se bèl montay ak bèl rivyè Se bèl plaj ak pye kokoye bèl peyizaj ak bèl koulè Ayiti se sant kafe k ap monte nan nen m lè maten Se sant lawouze ki fèk poze pou flè dizè ka boujonnen Ayiti se Basen Ble Kaskad Pichon avèk Sodo Se Akaden La Sitadèl se Labadi ak Marigo Ayiti se Lavale se Pòsali ak Zabriko Se Mòn Lasèl Pik Makaya se Mamlad ak Mòn Pilbowo II Ayiti se yon dous makòs se yon ponyen pistach griye S on ji kole ki pou banm fòs s on boutèy kola ki byen glase Ayiti s on bon griyo s on bon fritay on bon taso S on bon legim avèk sirik s on bon diri avek lalo Ayiti s on bon bouyon s on soup joumou a tout piman S on bon kasav avèk manba Ke ou tranpe nan akasan Ayiti s on bon donmbwèy k ap marinen nan yon bon sòs pwa S on bwa kochon on bon kleren, Ayiti s on bon kafe diswa Refren Ayiti cheri pou jan mwen renmen w Mwen vin depoze ti kè mwen nan men w Ayiti cheri pou jan m adore w Pa gen anyen kap janm fè mwen kite w Ayiti cheri pou jan mwen renmen w Mwen vin depoze ti kè mwen nan men w Ayiti cheri pou jan m adore w Pa gen anyen k ap janm fè mwen kite w III Ayiti s on bèl mizik se yon bann a pye s on twoubadou S on son kata seremoni, se yon son kwachi yon son tanbou Ayiti se tè Ogou, se tè zansèt kite pou nou Se la lesklavaj t aboli, se yon tè libète ak vodou Ayiti se festival se tisourit se fèt chanpèt Se animasyon nan Kanaval se yon ti zile k pa janm frèt Ayiti s on domino se yon bezig se yon twasèt S on reveyon kote ki gen bouyon se la k gen kenbe tèt IV Ayiti se yon konbit peyizan kap sèkle latè Se ti machann yo k ap desann Pou y al goumen ak lavi chè Ayiti se timoun yo k ap reve de yon bèl avni Se dlo rigòl la k ap desann pa konn kote l pral ateri Ayiti se anba tant lan depi apre 12 janvye Se labou k leve on move sant chak lè on ti lapli fin tonbe Ayiti se sou beton an pou konn “la vrai” reyalite Se youn ki tris men grasa Dye se pa li sèlman n ka chante V Ayiti se yon manman ki konn sa yo rele doulè On fanm ki djanm on fanm vanyan menm si l konnen li pa pafè Ayiti se yon bèl fanm ki menmsi l pase anpil mizè Li toujou f on jan l ranje kò l pou tout pitit li toujou fyè Ayiti se tout bagay sa a yo ki fè ke nou renmen w E menm si wout la long konnen n ap toujou la pou n kenbe men w Ayiti cheri w mèt kwè m Pa gen anyen k ap fè m kite w M ap toujou la pou ou cheri Kite mizik sa a dòlote w Michael Benjamin, aka Mikaben, te fèt nan lane 1981. Se yon atis ayisyen ki gen yon pakèt talan. Li se chantè, gitaris, konpozitè epi pwodiktè. Kit se ak yon grenn gita oswa ak yon gwoup mizikal konplè, Mikaben kapab pèfòme kòm sa dwa. Se youn nan kèk ra mizisyen ayisyen pami jenn jenerasyon an ki kapab jwe diferant kalite mizik. Depi lansman premye chante li an 1999 ki rele Nwèl Tristès, Mikaben te demontre yon enterè espesyal pou peyi l. Nan mizik li yo, li prezante yon bèl imaj pozitif de Ayiti san l pa defòme reyalite a. Li deja gen plis pase 15 lane eksperyans sou sèn mizikal nasyonal ak entènasyonal la. Li pèfòme Olympia nan vil Pari ak Carimi, nan Sant Kiltirèl peyi Kot d Ivwa ann Afrik, nan Festival Hoogstraten nan peyi Bèljik, ak nan gwo Festival Konpa ki konn fè Miyami an. Baze w sou prezantasyon chantè a ak pawòl chante a pou w chwazi repons ki pi kòrèk la. Se pou w mete repons ou chwazi yo an koulè gra. 1. Ki laj Mikaben genyen? a) Li gen 29 lane b) Li gen 39 lane c) Li gen 49 lane d) Okenn nan repons yo (None of the above answers) 2. Nan ki vil ann Ayiti Mikaben te pran nesans? a) Okay, Ayiti b) Pòtoprens, Ayiti c) Enfòmasyon sa a pa parèt nan paratèks la. d) Okenn nan repons yo 3. Konbyen tan Mikaben genyen depi l ap pèfòme? a) Li gen venn senk lane depi l ap pèfòme. b) Li gen senk lane depi l ap pèfòme. c) Li gen kenz lane depi l ap pèfòme. d) Okenn nan repons yo 4. Nan ki lane karyè mizikal Mikaben te koumanse ? a) Nan lane mil nèf san katre ven en. b) Nan lane mil nèf san katre ven diz nèf. c) Nan lane mil nèf san katre ven nèf. d) Okenn nan repons yo (None of the above answers) 5. Sou ki tematik prensipal Mikaben konpoze chante “Ayiti se” a ? a) Sou tematik bèl lanmè, montay ak rivyè ann Ayiti. b) Sou tematik richès ak konpleksite peyi d Ayiti. c) Sou tematik festival tisourit ak fèt chanpèt ann Ayiti. d) Okenn nan repons yo (None of the above answers)  Gade videyo chante a plizyè fwa. Fè lyen ant tèks ekri a ak pawòl yo. Pran san w pou w byen koute pawòl yo epi reponn kesyon yo. https://www.youtube.com/watch?v=8EyRQiMo0A8 1. Nan ki kategori literè (literary genre) nou ta klase pawòl chante a? a) Teyat dramatik. b) Fiksyon womanèsk. c) Pwezi. d) Kont fòlklorik. 2. Nan ki lentansyon emetè (otè) chante a te ekri tèks la? a) Lentansyon emetè a se enfòme reseptè yo sou vrè reyalite Ayiti a. b) Lentansyon emetè a se dekri reyalite Ayiti a pandan l ap divèti reseptè yo. c) Lentansyon emetè a se ekprime santiman pèsonèl li pou Ayiti. d) Tout repons yo kòrèk (All the above answers) 3. Nan ki 3 kategori tipoloji tèks prensipal nou ta klase tout ekstrè a (text types) ? a) Agimantatif/enjonktif/ ekspresif. b) Enfòmatif/ deskriptif /ekspresif. c) Naratif/deskriptif/ dyalogal. d) Okenn nan repons yo (None of the above answers). 4. Ki sekans tèks fraz sa a ye « Ayiti se bèl lanmè se bèl montay ak bèl rivyè » ? a) Se yon sekans tèks enfòmatif/deskriptif. b) Se yon sekans tèks naratif/deskriptif. c) Se yon sekans tèks agimantatif/dyalogal. d) Okenn nan repons yo (None of the above answers). 5. Ki sekans tèks fraz sa a ye « M ap toujou la pou ou cheri / Kite mizik sa a dòlote w » ye ? a) Se yon sekans tèks enfòmatif/deskriptif. b) Se yon sekans tèks agimantatif/enjonktif. c) Se yon sekans tèks naratif/dyalogal. d) Okenn nan repons yo (None of the above answers). 6. Ki figi retorik oswa figi estil otè a repete anpil nan tout tèks pawòl chante a ? a) Se yon konparezon. b) Se yon metonimi. c) Se yon suit metafò. d) Okenn nan repons yo (None of the above answers). 7. Nan 3èm liy ki nan 4èm kouplè a, yo ekri « Ayiti se tè Ogou, se tè zansèt kite pou nou ». Ki kategori gramatikal mo “Ogou” e ki sa l vle di ? a) Ogou se yon advèb ki vle di « avèk Bondye ». b) Ogou se yon adjektif yo itilize pou yo kalifye yon lwa vodou. c) Ogou se yon non pwòp ki reprezante yon lwa vodou. d) Tout repons yo kòrèk (All the above answers). 8. Nan 3èm liy ki nan 4èm kouplè a, yo ekri « Ayiti se tè Ogou, se tè zansèt kite pou nou ». Ki sa segman sa a vle di nan sans pwòp? a) Ayiti se yon kote moun sèvi lwa vodou. b) Ayiti se yon tè nou eritye nan men zansèt yo. c) Ayiti se yon kote tradisyon zansèt vodou chita. d) Tout repons yo kòrèk (All the above answers) 9. Nan 4èm liy ki nan 3èm kouplè a, yo ekri « Se la lesklavaj t aboli, se yon tè libète ak vodou ». Ki sa segman sa a vle di nan sans pwòp? a) Ayiti se kote tout moun pratike relijyon vodou. b) Ayiti se kote tout moun gen libète. c) Ayiti se kote vodou ak libète makònen ansanm. d) Tout repons yo kòrèk (All the above answers) 10. Nan 3èm liy ki nan premye kouplè a, yo ekri « Ayiti se sant kafe k ap monte nan nen m lè maten ». Ki kategori gramatikal mo “sant” lan epi ki sans pwòp li nan kontèks fraz la? a) Se yon vèb ki gen sans « respire santò ». b) Se yon adjektif kalifikatif ki gen sans « yon move odè ». c) Se yon non komen ki gen sans « yon bon odè ». d) Okenn nan repons yo (None of the above answers) 11. Ki apresyasyon jeneral chantè a sou peyizaj fizik ak kiltirèl peyi d Ayiti ? a) Peyizaj la lèd. b) Peyizaj la bèl. c) Peyizaj la pasab. d) Okenn nan repons yo (None of the above answers) 12. Dapre chante a, nan ki moman nan jounen an Ayisyen konn pran sant kafe? a) Nan maten. b) A midi. c) Nan aswè. d) Okenn nan repons yo (None of the above answers) 13. Dapre chante a, ki sa ki fè flè dizè boujounen ? a) Se siklòn. b) Se lanèj. c) Se lawouze. d) Okenn nan repons yo (None of the above answers) 14. Dapre chante a, ki kantite pistach griye Ayiti reprezante ? a) Yon gwo kantite tankou yon sak. b) Yon ti kantike ou ka kenbe nan pla men w. c) Yon ti kantike ou ki reprezante yon ti mamit. d) Okenn nan repons yo (None of the above answers) 15. Dapre chante a, ki kalite kola Ayiti reprezante ? a) Yon kola byen cho. b) Yon kola byen fre. c) Yon kola byen tyèd. d) Okenn nan repons yo (None of the above answers). 16. Dapre chante a, Ayiti se yon legim ki fèt ak ki bèt lanmè ? a) Legim ak pwason lanmè. b) Legim ak kribich lanmè. c) Legim ak ti krab lanmè. d) Okenn nan repons yo (None of the above answers) 17. Dapre chante a, Ayiti reprezante yon manje yo sèvi premye janvye pou selebre fèt Lendepandans peyi a? a) Se soup yo fè ak joumou. b) Se soup yo fè ak piman. c) Se bouyon yo fè ak joumou. d) Tout repons yo kòrèk (All the above answers). 18. Dapre chante a, Ayiti se ki kalite manje ki fèt avèk kasav epi manba ? a) Se yon manje yo rele doukounou ki fèt ak manyòk. b) Se yon manje yo rele wayal ki fèt ak manyòk epi pistach griye yo moulen. c) Se yon manje yo rele chanmchanm ki fèt ak mayi e pistach griye yo pile. d) Tout repons yo kòrèk (All the above answers). 19. Dapre chante a, ki kalite fanm Ayiti ye? a) Se yon fanm ki konn abiye e ki gen fyète. b) Se yon fanm ki gen kouraj pou l sipòte soufrans. c) Se yon fanm ki rete bèl malgre mizè. d) Tout repons yo kòrèk (All the above answers). 20. Dapre chante a, ki sa k ka fè chantè a kite Ayiti? a) Pwoblèm ensekirite ka fè l kite Ayiti. b) Anyen pa ka fè li kite Ayiti. c) Pwoblèm grangou ka fè li kite Ayiti. d) Tout repons yo kòrèk (All the above answers) Baze w sou tèks la pou w chwazi repons ki pi kòrèk la. Se pou w mete repons ou chwazi yo an koulè gra oswa nan yon koulè ki diferan. 1. Yo bay chante a tit « Ayiti se » a paske y ap prezante epi dekri peyi a. V / F 2. Nan peyi d Ayiti, pa gen plaj, mòn ak kaskad dlo. V / F 3. Nan peyi d Ayiti, konbit se yon aktivite agrikòl. V / F 4. Dapre chante, Ayisyen renmen jwe, chante epi danse. V / F 5. Nan peyi d Ayiti, pa janm gen labou lè lapli fin tonbe. V / F 6. Dapre chante a, se ann Ayiti yo te kraze sistèm esklavaj la. V / F 7. Ayiti se yon fanm mòlòlò ki pa ka sipòte soufrans. V / F 8. Ayiti se yon fanm ki lèd anpil. V / F 9. Ayiti se yon fanm ki soufri anpil. V / F 10. Chantè a renmen Ayiti, men li oblije abandone l. V / F Baze w sou tèks pawòl chante a pou w reponn kesyon sa yo. Se pou w reponn kesyon yo ak fraz tou kout, men ki konplè. 1) Nan dezyèm kouplè a –Si w renmen bwè gwòg ? Ki 3 eleman gastwonomik ayisyen ou ta p renmen goute ? 2) Nan dezyèm kouplè a –Si w renmen manje desè ki gen anpil sik ? Ki eleman gastwonomik ayisyen ou ta p renmen goute ? 3) Nan twazyèm kouplè a – Ki mo nan kouplè sa a ki se yon referan istorik fondamantal pou Ayisyen ? Pou ki sa ? 4) Nan twazyèm kouplè a –Ki lòt mo nan kouplè sa a ki se yon referan kiltirèl fondamantal pou Ayisyen ? Pou ki sa ? 5) Nan twazyèm kouplè a – Si w renmen banboche epi pran plezi w nan foul moun, ki aktivite w ap chwazi ? 6) Nan twazyèm kouplè a – Si w renmen amize w lakay ou san w pa soti, ki 3 aktivite ou ka chwazi fè ? 7) Nan twazyèm kouplè a – Nan ki mwa nan ane a yo konn fè reveyon ann Ayiti ? 8) Nan katriyèm kouplè a – Site omwen de (2) aktivite sosyal ki demontre ke Ayisyen gen abitid travay di. 9) Nan katriyèm kouplè a – Site twa (3) eleman ki demontre Ayiti gen pwoblèm mizè, pwoblèm anviwòman ak katastwòf natirèl. 10) Nan senkyèm kouplè a – Ki eleman yo itilize nan chante a pou senbolize Ayiti ? 11) Nan senkyèm kouplè a – Pou ki rezon chantè a renmen Ayiti ? 12) Nan senkyèm kouplè a – Ki sa chantè a di pou l ka demontre jan l renmen Ayiti ? 13) Nan senkyèm kouplè a – Dapre ou menm, èske w panse chantè a renmen Ayiti tout bon vre ? Pou ki sa ? 14) Nan refren chante – Kouman ou ka dekri santiman chantè a pou Ayiti? 15) Nan tout videyo mizik la – Ki sa w ka di sou reyalizasyon atistik videyo a? Èske w renmen sekans imaj yo? Pou ki sa ? Baze w sou tèks pawòl chante la pou w reponn kesyon sa yo. Se pou w reponn kesyon yo ak fraz konplè, ki gen bèl longè e ki byen detaye. 1) Nan premye kouplè a – Site omwen dis (10) bèl kote yon touris ka pran plezi vizite ann Ayiti ? 2) Nan premye kouplè a – Pami dis (10) bèl kote sa yo, chwazi youn ladan yo epi dekri l. Ekri omwen 10 fraz deskripsyon. Koumanse pa di pou ki sa se kote sa ou chwazi. Apre sa dekri kote a. 3) Nan dezyèm kouplè a – Site omwen dis (10) eleman ki chita nan tradisyon gastwonomik peyi d Ayiti. 4) Nan dezyèm kouplè a – Pami dis (10) eleman gastwonomik sa yo, chwazi youn ladan yo epi dekri l. Ekri omwen 10 fraz deskripsyon sou li. Koumanse pa di pou ki sa se eleman gastwonomik sa ou chwazi. Apre sa dekri eleman an. 5) Nan twazyèm kouplè a – Site omwen dis (10) aktivite sosyal/kiltirèl tradisyonèl Ayisyen renmen fè. 6) Nan twazyèm kouplè a – Pami dis (10) aktivite sa yo, chwazi youn ladan yo epi dekri l. Ekri omwen 10 fraz deskripsyon sou li. Koumanse pa di pou ki sa se aktivite sa ou chwazi. Apre sa dekri aktivite a. reka@kreyol.org REKA pibliye tèks an Kreyòl pou tout bon ekriven ki vle fè konnen zèv yo sou Entènet la. Tanpri, li kondisyon yo. Lavwadelamerik Akademi Kreyòl  © 2025 REKA", "description": null, "domain": "kreyol.org", "date": "2025-11-11 23:49:48", "url": "https://kreyol.org/espas-aprantisay/", "image_url": null}
{"text": "Full text of \"Tonèl: Koleksyon Pwezi\"\n\n` \n\n\n\n\n\n` N \nSIN \n\n\n\n\n\nSK AS \n\n\n“a. \n\n\nezi \n\n\n\n\n\nKsyon Pw \n\n\n\n\n\n\n\n\nKoleks \nLu\" \n\n\n` : È VA \nES NON \n\n\nBOSTON \nPUBLIC \n\n\n\n\n\n\n\n\nème) - nef] v zi \n\n\nTON EL: \n\n\nKoleksyon pwezi: \nKLATE (Jeune Clarté) \nKlodi Wojak \n\nP. Gabriyèl \n\nSanba Kandelam \n\n\nGasnè Nima \n\n\nTHIS BOOK CAN BE ORDERED FROM \nINTERNATIONAL UNIVERSITY BOOK \nEXCHANGE SERVICES \n80 EAST 11th STREET \n\nNEW YORK, N. Y. 10003 \n\n\nPIBLIKASYON KLATE (Jeune Clarté) GEN POU LI METE \nDEYÒ: \n\n\nMZEPON: Koleksyon pwezi Gasnè Nima; Oktòb, 1987. \nMALMANAK 1988 ak tèks epi dat istorik plis ilistra- \nsyon foto; Oktòb, 1987. \n\nHKANÈ RANDEVOU: You kanè ak dat epi tèks \n\n\nistorik sou evennman ki pase ann Ayiti pou ane 86-87 la, ak \nevennman ki pase nan istwa peyi d Ayiti ak nan istwa \nlemonn antye; Novanm, 1987. \n\nHCinq décénnies d'histoire du mouvement \nétudiant haitien; Desanm, 1987. \n\n\n\n\n\n| \n\n\n\\ \n\n\nACKNOWLEDGEMENT: \n\n\nThis book was made possible due to the contributions of \nmany people: \n\n\nGraphics — Klodi Lemoine O (718) 287 — 9054 \nMPaste-up — KLATE (Jeune Clarté) \n\nMTypesetting & Printing — K.A.P.A.B, INC. \nBinding — BOHIYO ENTERPRISES, INC. \n\n\n\"Copyright: KLATE (Jeune Clarté), 1987. \n\n\nEdisyon: KLATE (Jeune Clarté) \nPiblikasyon: BOHIYO ENTERPRISES, INC. \n\n\nEdited by: KLATE (Jeune Clarté) \nPublished & Distributed by: \nBOHIYO ENTERPRISES, INC \n217 EAST 92nd STREET \nBROOKLYN, NY 11212 \n\n\n\n\n\nè \n\n\n1987 \n\n\n| mouri pou \n\n\nGAN \n\n\n“Pou tout jèn k \n\n\nt liberasyon p \n\n\nIVE \n\n\n19577 \n\n\nayisyen an sot \n\n\n\n\n\nREMESIMAN: \n\nN ap di Michou mèsi dèske li te tape tout premye pati a rive \njouk nan katriyèm pati pwezi yo pou nou. Anverite li you maniskri ekri \nalamen ak you maniskri tape se lanui e lejou. Michou, mèsi boukou. \n\n\nN ap di Klodi mèsi tou pou desen li fè pou nou yo. N ap remesye ou \nKlodi sitou pou jan w met tout konesans ou atè pou w reyalize desen sa \nyo. Mèsi bokou, Klodi. \n\n\nKLATE (Jeune Clarté) \n\n\nSA KI NAN LIV LA: \n\n\nENTWODIKSYON \n\n\nKOLEKSYON KLATE \n\n\nEntwodiksyon \n\nTu ferras la récolte \n\nL' ENJEU \n\nO maitre du Canada! \nLòt bò dlo \n\nSe prèv nou pa lage \n\nKi sa n ap fè? \n\nKote n gad? \n\nAlatagras! \n\nAn Ayiti gen twòp moun \n\n\nRèl nan mitan douvanjou \nEntwodiksyon \nEr! \nCri VIII \nCri XI \nOchan II \nMizè Chèf d eta \nMouvan \nNon mnuche sam \n\n\nPye nan dlo \nEntwodiksyon \nNou pap bwè pwa \nKot pwogrè a? \nPye bwa sèch \nAnn fete 18 Me \nAyiti Cheri \nMen nan men \nNou ve pa! \n\n\nKonsyans mwen \nEntwodiksyon \nPlent peyizan \nNou \nPingga Baamas \nManman mwen \nSa pa gen lontan \nKontradiksyon \nMen mo a \n\n\nPwa grate \nEntwodiksyon \nKalvè \nUn billet à ma mère \nPeyizan pôv \nPoul la rele \nLè you tan fini \nLe jour des pauvre \nPremye Jen \n\n\nEntwodiksyon: \n\n\nApre “5 décénies d' histoire du mouvement \nétudiants haitien” —you liv nou te pibliye an desanm \n1981, jodi a ekip piblikasyon KLATE a (Jeune Clarté) ap ofri \nnou Tonèl, yon liv pwezi an 5 pati: Tonèl rasanble tout \npwezi ki te parèt nan jounal Jeune Claté yo, depi Fevriye \n1978 volim II, No. 4rive jouk Novanm-Desanm 1980-volim \nV, No. 1 ak pwezi 3 lòt powèt pwogresis, anba you sèl fèy \ntòl. Piblikasyon sa a antre nan kad travay pratik nou. Tan- \nkou nou te di nan “N AP REDERAPE,”—yon tèks nou te \nmete deyò an Avril 1983: “Nan ti liv yo, n ap pibiye sa nou \nekri tankou n ap pibliye sa lòt moun ekri, depi nou wè l ap \nsèvi enterè pèp ayisyen an.” \n\nLiv pwezi sa a gen de (2) gwo bi. Premye bi a se: kontinye \nsou chemen nou te trase a lè nou te pibliye ‘Cinq \ndécénies ... ” an. Kotenoute wè sa tap ede nou pote you \nkontribisyon nan travay pou reyalize you chanjman radikal \nnan kondisyon sosyal lakay yo. Wi, nou panse pote limyè \nsou istwa peyi nou gras ak analiz syantifik sou fenomèn \nsosyal yo se you gwo kout men li ye nan fè moun pran kon- \nsyans nesesite you chanjman nan kondisyon sosyal lakay \nyo. Dezyèm bi a se ankouraje atis yo, powèt yo, eleman \npwogresis yo anjeneral, pou yo kapab wete tèks yo ekri yo \nnan tiwa “egoyis” yo te foure tèks sa yo. Avèk Tonèl, sektè \npwogresis la vin ajoute 37 pwezi ki ale nan enterè pèp ayi- \nsyen nan dyakout li. \n\nTankou tou nou tout konnen nan you sosyete ki divize an \nklas, andedan kilti nasyonal la, kilti reyaksyonè a ap tire \nmanchèt ak kilti pwogresis la (kilti popilè a). Jodi a nan \nsosyete lakay nou an, kilti reyaksyonè a ap dominen kilti \npopilè a. Kidonk li enpòtan pou pwogresis ayisyen yo met \ntètansanm pou devlope kilti popilè (kilti pwogresis la). Pou \nki sa? Depi tout tan gwo leta aganman yo, kou wè LANPI \nWOMEN, toujou kenbe literati ofisyèl la fò. Men yo toujou \ngen pwoblèm avèk literati ak travay atistik pwogresis yo. \n\n\nFou m \n\n\nJisteman, paske travay atistik sa yo pa siye ak lespri agan- “ \n\n\nman epi anvi toupizi lemonn ki dèyè pwopagann leta sa yo. \nChèf kote sa yo di literati ak travay atistik gen pou yo dis- \nparèt you jou, men yo manti kou chen. Se sa yo ta renmen. \nYo konnen literati avèk travay atistik kab toujou gen you \nbaz solidarite solid ak lit pèp k ap goumen pou libète yo ak \nemansipasyon politik yo. Konsa, you pèp pa dwe janm \nsepare fizi li ak liv li, manchèt li ak plim li, fòs kouray li \navèk savwa li. \n\n\nMen pou sa fèt fòk pèp la gen pwòp literati pa li. Fò ` \ntravay atistik yo ak literati a gen yon rapò dirèk dirèk avèk \npèp la. Ki kalite kontni ak fòm ki kab ba nou sa? Se you sèl \nmòd literati nou jwenn nan jounen jodi a ki kab ba nou sa. EM \nliterati sa a se literati reyalis pwogresis la, ki montre rapòki \ngenyen ant literati ak travay atistik epi lavi chak jou pèp la \nkareman. Nan you literati konsa yo dwe branche reprezan- ` \ntasyon lavi a sou reyalite lavi a epi yo dwe prezante moun ` \nnan jan li ye a. Sètadi you moun k ap viv nan you espas ` \n\n\nsosyal, men ki gen pwòp ti espas sikolojik pa li anndan \nsosyete a. \n\n\nKidonk se pa you ti lit kouran kiltirèl pwogresis la ap gen ] \n\n\n662 359 \n\n\npou li mennen kont kouran “is” reyaksyonè yo tankou \nfòlkloris, nwaris, popilis,enpresyonis, ekspresyonis, \nemetis, sireyalis, abstrasyonis, kibis, ekzistansyalis,ek- \nsetera. Mouvman tandans “is” sa yo defòme reyalite a nan \n\n\nfòm literè yo epi yo remèt nou you sosyete zonbi nan you ` \n\n\nseri imaj abstrè ki san lojik fondamantal, men yo vini ak you \nvye lojik ki santre sou melanj you seri lide nan you espas \ndegaye (an dezòd). \n\nKon sa, KLATE ki se yon piblikasyon pwogresis sòti pou \nli konbat zwazo mechan yo tout kote. Paske avèk literati \nmoun sa yo gen nan men yo, yo gen dwa byen lwen epi y ap \njete gason, si nou pap veye yo. \n\n\nWi nèg sa yo agrese w. Se pa you agresyon klasik kou wè | \nou santi w lè bòt nèg sa yo ap foule tè lakay ou, men se you \n\n\nagresyon kiltirèl you agresyon sikolojik, you agresyon ak \n\n\npawòl, ak son, ak koulè, ki danjere menm jan ak agresyon | \n\n\nmilitè a. \n10 \n\n\n\n\n\n\n\n\nRP me \n\n\nKidonk, Po kad sa a TONEL blayi kò li avèk pitit li \nepi ak sa ki pa pitit li mete sou lòt moun ki gen kl \nli tire frèt kach dèyè espri malen sa kin SÈ vini, pou \nkiltirèl sa yo. Et lousawon \nPaske Itersti ak tabvèd TON AN PAP rou AN \npou pèp k ap lite yo Kido k ms AN, BRA ané \n\nnés SA nk you pèp ki mande chanjman, ki \ndi sètase pa dwe janm separe goumen ak ekri. Men pou kon- \nbinezon sa a kab fèt, fòk literati a ak travay atistik la sou \nnivo entèlektyèl pèp la. Sa vle di fòk moun ki ap pwodui \ntravay literè yo ak travay atistik yo ekri bagay pèp la kab \nkonprann. Fòk moun sa yo evolye ak pèp la. You literati \nkon sa fèt pou li koupe tach ak tout fòm literè kouran “is” \nnou mansyone anwo a la a. \n\nKLATE (Jeune Clartè) ki se you piblikasyon pwogresis \nap denonse kouran “is” sa yo. N ap mande tout plimeyank \npwogresis pou yo konbat kouran sa yo tou. Paske se mis- \ntifye y ap mistifye pèp la. Mistifikasyon se you lòt fòm agre- \nsyon kiltirèl la pran, you fòm pami plizyè lòt fòm \ntankou:Relijyon, mizik Rock & Roll, abiman, eksetera. \nTout sa se fòm enperyalis la pran pou li wete idantite kiltirèl \nnou nan tèt, nou pou yo kab dominen nou pi byen epi \neksplwate pèp la pi dous. \n\nKounye a, an nou di 2 mo sou pwezi. Ki sa li ye? Tousen- \npleman pwezi se you fòm literati epi se you travay atistik \ntou, kote you ekriven, you atis, konn itilize imaj epi kèk efè \natistik pou li montre you reyalite epi pote you mesaj. Fòk \nnou di pagen mesay ki net. Selon klas sosyal ekriven an sòti \na oubyen selon klas sosyal ekriven an chwazi defann nan \nmesaj la ap diferan. Konsa TONEL rasanble ekriven k ap \nsoutni lit pèp ayisyen an ap mennen kont enmi li yo. \n\n\nAk sa n ap di: | \nAba Agresyon Kiltirèl Enperyalis yo! \nVIV LITERATI POPILE A! \nVIV LITERATI PWOGRESIS LA!!! \nKLATE (Jeune Clarté) Jiyè 1985 \n\n\n\n\n\nBRA (i|23. \n\n\nPremye Pati : \nKOLEKSYON KLATE \n\n\nKOLEKSYON KLATE \nPRESSILLIEN 8. B. \n\n\nKOLEKSYON KLATE \n\n\nGABRIYÈL MAKO \nKOLEKSYON KLATE \n\n\nTU FERRAS LA RECOLTE \nKOLEKSYON KLATE \nL' ENJEU 0 MAITRE DU CANADA! 1 \nKOLESYON KLATEN \nLÒT BÒ DLO SE PRÈV NOU PA LAGE a \nKOLEKSYON KLAT \n\n\nKI SA N AP FÈ? KOTE N GAD? \n\n\nKOLEKSYON KLA \n\n\nALATAGRAS! AN AYITI GEN TWÒP MOUN \n\n\noui A \nMA \nMAY on \nW ` \nW . \nW 4 \nkité A \npp + n \nKA \npes \n3 a ’ \nLe. \n\n\n\n\n\n\n\nsen (JÈL \n\n\nEntwodiksyon: \n\n\nPwe fai A travay diferan powèt ki soti diferan kote e ki \ngen di!eran nivo ideyolojik, men angwo, yo rankontre you \nkote, se sa ki fè yo kab chita anba TONÈL la. Nan fonda- \nsyon pwezi yo, yo tout vize Ayiti, you Ayid/ki miyò \nsen Nou vin moun''(Altagras). You Ayiti ki chanje gras ak \nyou chanjman fondamantal” (Mouvman). Yo deja ofri nou \nyou lòt sosyete tou nèf, you lòt vi gras ak kèk sakrifis pat- \nriyotik, “Je t'offre ma main pleine de lumière, mon sang \nrouge de démocratie populaire.” Yo tout kanpe, you jan you \nmannyè, pou yo di: “Nou pap bwè pwa” (Nou pap bwè \npwa). Yo atake vye mantalite, sistèm sosyal lakay nou foure \nnan tèt nou an. Yo montre nou klè se nou ki pou pran res- \nponsablite lavi nou nan men n: “La priyè pa bay libète, ni \nfòse nèg separe”. Yo montre n nou gen pou nou travay; \n“Oeuvrons mon frère”'(L'enjeu). Yo ale pi lwen toujou, you \nlonje dwèt sou maleng peyi a, abi ak dominasyon peyi \netranje yo (O maitres du Canada!). Yo rele chalbari dèyè \nesplawtasyon: “Gen twòp kann k ap rekòlte, gen twop \nabitan ki pakab manje” (An Ayiti gen twòp moun). Yo mon- \ntre nou tou jan pou nou wè lavi a nan tout sa n ap fè: lè n ap \ngoumen, lènaprenmen: renmen peyi n (Tu feras la récolte), \nrenmen lòt moun(Men nan men). \n\nTout sa se aspè pozitif nou wè nan pwezi yo, se fason pou \nnou di jan nou apresye yo. Men you travay atistik pa mande \napresyasyon sèlman; li mande kritik tou. Pwezi sa yo \npibliye depi you bon bout tan, nou panse nou ta ka di de mo \nsou yo. Men n ap kite yo pou nou menm piblik la di mo pa \nnou sou yo. Powèt yo ap byen kontan si nou ta voye kritik \nak apresyasyon nou sou pwezi yo sou adrès KLATE: Jeune \nClaté, P.O. Box 56, Rugby Station, Brooklyn, New York \n11203, \\ \n\nPou fini, n ap di se sèten Tonèl gen you piblik espesyal li \nvize: etidyan yo, jèn yo an jeneral, kit ann Ayiti, kit alet- \n\n\nFETE \n\n\n\n\n\nranje. Li vize jèn yo paske: premyèman, li rasanble travay \nou pakètjèn powèt. Jèn powèt ki malgre tan yo pase andeyò \npeyi a toujou gen kòd lonbrik yo mare ak pa manman yo, \nAyiti, gras ak you lespri patriyotik, epi you santiman \nnasyonalis, ki kore you chwa politik: \n“Ayiti Cheri \nAyiti mizè Ayiti demen \nAyiti granmoun Jaden enperyalis \nTonton ouswa Palmis”? \n\nDezyèmman, gen moun espesyal kèk nan pwezi sa yo \n\n\nadrese tankou nan “Kisanap fè”? ak “Kotengad”? Konsa ` \n\n\njèn ayisyen yo va poze tèt yo kèk kesyon nan fon konsyans \nyo. E sa ki pran konsyans yo kapab pran ekzanp travay jèn \npowèt sa yo epi ale pi devan toujou. \n\nMKLATE (Jeune Clarte) \n\n\ntidi \n\n\n\n\n\n\n\n\nTU FERAS LA RECOLTE \n\n\nHaïti, mon pays, \n\ntu feras la récolte. \n\nQuand le sang cessera \n\nde couler sur ton visage, \n\ntu trouveras l’eau, \n\npour te donner la vie. \nQuand, au lieu de pleurer \n\ntu pourras rire et chanter l’amour: \nquand tu cesseras \n\nde porter ce deuil “idamante”, \net que ta beauté \n\nsera rehaussée \n\npar la rose et les arbres \n\nqui grandissent à travers \n\nles vallées et les plaines; \nquand le soleil se lèvera, \n\ntes enfants se réuniront \n\npou faire le ménage. \n\nPour toi, mon pays \n\npour que personne d'autre \nne te regarde avec mépris, \npour qu'au lieu de l'ingérence \ntu jouisses du respect \n\net des échanges mutuels. \nOui, j'y crois, mon pays, \n\nTu feras la récolte! \n\n\nQuand la nuit arrivera, \n\ntes enfants se reposeront en paix, \nafin de trouver \n\nde nouvelles solutions \n\npour que tu sois plus belle, \n\nplus prospère. \n\nQuand il n'y aura \n\nplus de sang \n\n\nBa \n\n\na: \n\n\nqui coule sur les plaines, \n\nsur les champs, sur les bourgs \net sur les villes, \n\ntes enfants pourront chanter, \nparler, critiquer. .. \n\nOui, alors, il n'y aura \n\nplus de “torpeur à secouer”. \nOui, ce sera l'amour \n\net le bonheur de tous. \n\nOui, mon pays, \n\nTu feras la récolte. \n\n\nQuand tes enfants \n\napporteront de l’eau \n\npour effacer les traces de sang, \ndétruire les germes malsains, \n\nles microbes et les insectes \n\nqui te ruinent, \n\nttempèchent de vivre, \n\npour te donner l'espoir d'amour; \nquand tes fleurs \n\ncommenceront à grandir, \n\ntu changeras de parfum, \n\npour que tes enfants respirent à nouveau. \nQuand tes arbres feront \n\nde nouvelles branches \n\npour t'apporter \n\nde la fraîcheur et de l'espoir; \nquand tes enfants \n\nse reuniront le premier jour \n\nou le sang se changera en eau pure, \nil n'y aura plus de place \n\npour les “microbes et les insectes”. \nOui, mon pays, \nTu feras la récolte! \n\n\nAntoine Préssili \nMontréal, 21 Novembre 19 \n\n\n\n\n\nLLENJEU \n\n\nW, \nasian \ncs \n> \n\n\nPRENDRE PARTI \nBONJOUR MISERE \nRESTONS MON FRERE \n\n\n\n\n\nMOUSSE LE TEMPS \nBOUUR NE LE VENT \nWEB l R LA VI-E \nMISE N DRE PARTI \nBAS MI SE RE \nPARTONS MON FRERE \n\n\n(EI ANG-E. LE TEMPS \nBAG LF LE LE VENT \nEMILVUR E LA VIE \nWRENDRE PART I \nMED l E UM IS ER E \nEUVRONS MON FRERE \n\n\nS. B. \n10 fevrier 1977 \n\n\n—17— \n\n\nN OS \nkon ko NU \nON “Ne. sè \n\n\nO MAITRES DU CANADA! \n\n\nVous qui ètes venus \nsur le sol de ma patrie, \nvous qui êtes venus \nnous convaincre avec la complicité \ndes irresponsables \net des réactionaires insouciants, \nindigérables par notre sol, \nsachez que nos héros \nne craignent point \nd'affronter la force des impossibles \nqui voudraient anéantir les efforts \nde toute une nation unie et debout \npour un Etat libre et souverain. \nLes réactionaires de l’intérieur \nemportés par leurs intérets égoistes \nont donné la main, de nouveau, \naux impossibles de l'exterieur. \nSi nous avons du accepter votre appel, \nce n'est pa par naïveté \nque nous sommes venus. \nTerreur, pillage et insécurité \nnous ont chassés de notre terre. \nMais nous sommes en plein \ndans le sens de nos objectifs. \nNous partons d'un point, \npour revenirace point. \n\n\nRetraitre n'est pas sinonyme d'abandon. \n\n\nMaitres du Canada, nos ancètres, \n\npar leurs exploits, \n\nnous ont donné une patrie, \n\nnous saurons la sauvegarder. \n\nFidèles a nos leçons, \n\nnous dirons toujours \n\nNon al' oppression des irresponsables \net de leurs maitres impossibles. \n\n\nAge \n\n\n\n\n\nCR NT St, \n\n\n> Ve SEE - Ti di «un x \na A a NEN NS née a DE NA a aa MANYEN n iii à bn YE \n\n\nMaîtres du Canada, \n\nvous me ruinez, m égorgez, \nvous voulez me réduire \n\nà la plus simple expression \n\nde la soumission. \n\nVous cherchez \n\ntous les moyens possibles \n\npour dresser mes frères d'usine et d'école, \ncontre moi, sous le prétexte \n\nque je serais venu \n\nleur enlever leurs biens acquis et \npour... semer le trouble. \n\n\nQuelle ironie! \n\nVOUS qui avez trompé la vigilance \n\nde nos héros morts, \n\npour jouir sur notre sol \n\nde tous les droits que nous n'avons pas... \nMais nul ne peut arrèter la marche du temps; \nnul ne peut anéantir l'Histoire: \n\nles preuves en sont faites \n\naux quatre coins du globe. \n\n\nAujourd' hui, nous disons Non! \n\nAux promesses \n\ndu chef de file des impossibles; \n\nnous disons Non aussi a vous, \n\nderniers venus dans les rangs des impossibles! \n\n\nSoyez-en sirs, \n\nle sang des ancètres \n\ncoule encore dans nos veines. \n\nPrenez garde! \n\nCar bientòt éclatera l'explosion du tonnerre \nqui ouvrira, pour nous, le chemin du bonheur. \n\n\nAntoine Présillien \nOctobre 1978 \n\n\nWAY, lo po \n\n\npe \nsat a] mi \n\nCha re N \nUs \nED x: \n\n\nLOT BO DLO \n\n\nYou nouvo pòte moun \nAteri Miyami: \n\nGason, fanm ak timoun \nVin chache you lòt vi. \n\n\nYou vwayaj san demen, \n\nYou pari ensèten. \n\nMen you lòt pòte moun \nK ap sove sot Naso \n\nPa avyon pa bato. \n\nDlo a lwijan boje, \n\nYo pran chans vwayaje. \nSe espwa k bay lavi, \nMize vi w, pou w gen lavi. \nFò yo chape you chas \nDèyè yo Baamas. \n\n\nLavi nou mezanmi \nSe you pakèt lago \nNou kouri sot Kiba; \nNou sove Okonggo:; \nKraze rak Kanada, \nMen ankò se Naso. \nKote n ape sove \nDevan you lòt leta \nK ap mande anraje \nPou n ba li peyi a. \n\n\nMezanmi tande tray, \n\nSe traka moun lakay: \nMalere, pwoletè; \n\nSa k san byen, sa k san tè, \nSa yo deposede \n\nK ap mande charite. \n\nNan you lanmè tou nwa, \nChaje ak antonwa, \n\nNan you van k anraje \n\n\n11962 \n\n\n\n\n\nK ap vante san pitye, \nGen anpil ki peri \n\nSan konte sa k mouri \nAnba men lapolis \n\nNan bonkou enjistis. \nGen anpil yo piye \n\nAvèk dòt yo tiye, \n\nAnba bon kout makak, \nMete sou kadejak. \n\nSe you kokenn dilèm, \nSe you pakèt pwoblèm. \nLè ou byen reflechi, \n\nFòk ou nonm kab gen kè \nPou li pran chans lanmè, \nChèche wout miyami. \n\nSi l tounen Ayiti, \n\nSe tonbe nan lanfè. \n\nSe pa you ti zafè: \n\nGen 200 k retounen \n\nKi fèmen nan kazèn \nMwen sèten, mwen konnen \nY ap mouri pa douzèn. \n\n\nTout sa se you twòkèt \n\nChay la toujou dèyè. \n\nSe pa jakorepèt, \n\nMwen p ap fè kontwòlè. \n\nSi n kwè m ap fè n listwa \n\nChache fè nou bwè pwa, \n\nNa gade nan jounal, \n\nNa tande eskandal: \n“You rado ayisyen \n\nDebake Florida, \n\nSe chans pa moun sa yo, \n\nKi rive nan rad la.\" \n\nMen sa ke yo pa di: \n\nMoun oblije kouri \n\n\n912 \n\n\n\n\n\nTout moun se mare ren w \nJete kò ou nan dlo, \n\nPou chape devan chen \n\nK ap vale w pa mòso. \n\n\nYou lòt lo ayisyen \n\nGen pou | vini demen; \nTanpri ouvri bra nou \nMenm jan avèk kè nou. \nTanpri resevwa yo, \n\nFò n kanpe defann yo, \nMizè yo va fòt nou; \n\nSe yo menm ki frè nou. \n\n\n\n\n\n\n\n\nSE PREV NOU PA LAGE \n\n\nNou arive konte \n\nPlizyè tou lawouze. \n\nSila ki reziste \n\nChanje paj almanak \n\n12 fwa youn dèyè lòt. \nMenm sou tèt Mòn Nellyo, \nTimoun yo asiste \n\nPlizyè solèy kouche \nDòmi nan bèl istwa \n\nKi ranplase soupe, \n\nMen kanmenm ak espwa \nKe you bon jou kon sa \nPòt je yo va louvri \n\nBay sou lari bonè. \n\nTout sa si w byen gade, \nSe prèv nou pa lage. \n\n\nMaten vin bay midi \n\nKi pase bay aswè. \n\nBwa gayak tounen sann, \nMayi tounen chanmchanm, \nDiri tounen farin. \nKowosòl geri grip \n\nSa k dòmi nan seren. \nLanmidon fè bonbon, \nPay manyòk fè kasav. \n100 dwèt mete ansanm \nPou manje kalalou. \n\nSe fason pou nou viv: \nSe prèv nou pa lage. \n\n\nAzèl rele Flora \n\nKi tou mennen Inès \nMalfini bay pentad \nManje pote pou tig. \nSe kon sa vil Okay \n\n\nFè foskouch 22 fwa. \nNan chak pòte pitit, \nLaplenn Latibonit \nToujou pote on rad dèy. \nTout timoun Pòdepè \nBlije vole gagè, \n\nAl mouri nan lanmè \n\nSi w konn kèk ti kochon \nKi te bwè dlo manyòk. \nMen nou toujou kenbe. \nNan tout ti liv kantik \nEspwa tounen on boutik \nK ape vann rezistans. \nTèt ansanm se on pratik \nKi pote delivrans. \nEsperans se pa rèv: \n\nSe prèv nou pa lage. \n\n\nMizè pouse n adwat, \nGrangou lage n nan dlo, \nAbi pimpe n deyò. \nMenm si n aletranje, \nNou toujou ap chante \nRefren liberasyon: \nTanbou leve debou, \nLi mande Libète. \nSolèy fin anraje, \nLi di fòk li Leve. \nAtis yo revòlte \nMande Endepandans. \nVaksin nan ap sonnen \nFè n sonje ke li lè \nPou nou bay Ayiti \nYou richès Kiltirèl \nRandevou pou joudlan \nNan you Kalfou Lakay. \nTalè w a tande rèl \n\n\n\n\n\n7940 \n\n\nKòm prèv nou pa t lage. \n\n\nNou arive tande \n\nPlizyè kou lanjelis \nSezon apre sezon \n\nTè a pa janm nouris. \nAne mennen ane, \n\nSonje nou pap dòmi: \nSonje gwo arèv swasant, \nSikestrasyon C. Knox, \nSonje grèv nan Sedrenn \nAk Siman d Ayiti, \n\nPlis travayè Asko \n\nAk travayè Renòls, \n\nWa sonje Debafre \n\nAk pèp souvren Okap, \nSonje chofè laliny \nAnsanm ak machann yo. \nSe nan chimen jennen \nNa kenbe bèt sovay, \nKòm prèv nou pa t lage. \n\n\nA \n\n\nP. Gabriyèl \nNovanm 1979 \n\n\n\n\n\nKI SA N AP FE? \n\n\nKi sa n ap fè? \nÈske n ap bwè? \nÈske n ap ri? \nÈske n ap gri? \nNou pa tande \nSe Ayiti \n\nY ap likide? \nNou pa tande \nSe refijye \n\nK ape sove \nSou ti bato? \nÈske n tande \nKe ayisyen \nTounen esklav \nNan Sendomeng ? \n\n\nki sa n ap fè , \n\nFiti doktè \n\nAk enfimyè? \n\nSe nan ki liv \n\nN a jwenn renmèd \nPou fè li viv? \n\nFòk se dwèt nou \nKi brase on te \nPou n fè | wè jou. \n\n\nKi sa n ap fè, \nTi nèg save \n\nAk enjenyè? \nTrase papye \n\nPa garanti \nLalibète \n\nPou Tipeyi. \n\nSe nan gwo lit \nN a bati on pon \nPou n fè l janbe \n\n\n\n\n\nPEL \n\n\nKi sa n ap fè \nKi sa n ap ta \nÈske n pa wè \nY ap souse sar \nNou pa tande: \nKe Ayiti \nDefigire? \n\n\n\n\n\n\n\n\n\n\n\nKOTE N GAD? \n\n\nEkzile, refije; \n\nRefije, ekzile; \nDegouden, 50 kòb; \nYou gouden, 25 kòb. \n\n\nImigran san papye, \nImigran rezidan \n\nSe rivyè ak lanmè; \n\nYoun pot dlo bay lòt bwè. \n\n\nNan batèy Sendomeng \nAk geto Baamas, \n\nSe mizè k ap fleri, \n\nPye atè do touni. \n\nLè w gade Lengkòlples, \nOu vire bò Sòtè, \n\nApa pou 2,3 grenn, \nLavi nou jodi a \n\nPa pi miyò ke yè: \n\nNou kouri pou lapli, \n\nN tonbe nan gran rivyè. \n\n\nSi n rete n reflechi, \n\nSi vrèman nou konsyan, \nN a manyè remake \n\nNou menm tou etidyan, \nLè n nan bak meriken \nNou nan lo pwoletè. \n\nBèl diplòm, bon ti djòb \nPap dire pou lontan. \nNou panse nou maton! \nMeriken pa kòkòb: \n\nNou pral nan ran devan \nNan batay gwo peyi; \nNan goumen chen ak chat, \nÈy pou èy, dan pou dan. \nEpi tou sonje byen, \n\n\ngi \n\n\n\n\n\n\n\n\nLò raze di onè, \n\nY abiye pitit kay \n\nAvan sa k pa bèlmè. \n\nSi nou kwè mwen manti, \nVire je n gad Naso. \n\nVerite imigran \n\nSe inyon abitan \n\nTravayè, moun konsyan \n\nK ap lite pou chanjman \n\nPou chanjman pou tout bon. \n\n\nP. Gabriyèl \nMas 1980 \n\n\n\n\n\nALTAGRAS \n\n\nAltagras! \n\nMen ti fanm malerèz \n\nPa janm konnen bèl rèv \n\nNi Kawolinchevo; \n\nLi pa mete bèl wòb \n\nNi bèl ti zanno lò; \n\nSwa | se machann je fèmen \nOubyen | se bòn tèt bese; \nSi l pa jennès nan lari, \n\nLi se bourik faktori. \n\n\nMen jou ponkò kale, \nSolèy wòwòt toujou; \nLi fèk sot ap donnen \nDèyè vye mòn sa yo. \nKòk la ponkò chante, \nMen nou wè l sou 2 pye. \nGad kouman fanm nan mòn \nSe fanm ki pa gen chans. \nSi l se machann pye atè, \nFòk li vann kouray li: \nPliye anba chay lou, \nSòti Mòn Lopital \nRive jouk nan mache. \nEpi fò ! al dousman, \nLò gwo chèf katye yo \nFin manje sa l pote, \nSan ba li you peni, \nYabimen l ak baton. \nL oblije fèmen nen l! \nPou li bwè dlo santi: \nDepi se Mèt Entèl, \nSe ki sa ou kab di? \n\n\nJenn ti fanm fèk parèt \nBote yo disparèt. \n\n\n30 \n\n\nJenn ti fanm plen valè \n\nKe y ap drive atè: \n\nSe matris peyi a \n\nKe y ap dechèpiye. \n\nSe demen lavi a \n\nKe yo ap gaspiye. \n\nVi you ti malerèz \n\nSe on lavi madichon. \n\nSi | se bòn kay madanm, \n\nFòk li fè atansyon \n\nPou mouche pa kouche |, \n\nFè | pase kòm degi \n\nSou 3 dola pa mwa. \n\nEpi fòl veye zo |, \n\nPou l pa sòti ansent \n\nPou pitit madanm lan. \n\nMenm si se kadejak, \n\nYo va fout li deyò \n\nAvèk you bon salèz \nMete sou kèk kout pye. \n\nE sa se ponkò tout, \n\nSi se kay madanm chèf \n\nAnplis 2,3 souflèt \n\nYafèmen l nan prizon. \n\n\nTi fèy ki byen wouze, \nMen ki gentan seche. \nJasmen fèm nan maten, \nKi fane vè dizè. \n\nSa k te pwomèt aswè, \nMen k pèdi nan demen. \nGad jan vi Altagras \n\nSe on lavi ki an chen: \nKat pitit sou kont li, \n\nKat timoun depaman. \nFò l frape chanm gason \nPou li ba yo manje. \n\n\n] \n| \n| \n\n\n\n\n\nUE Ps \n\n\nNanpwen djòb isiba, \nSof bouchri nan Dèlma. \nKote you malerèz \n\nAp travay san rete, \n\nSan limit, san yon dat, \nPou l touche po patat. \nFo | leve granmmaten \nPou | tounen jouk aswè. \nSe nan ti kraze sa a \nPou l-6kipe timoun, \n\nE se ladan li tou \n\nPou li peye lwaye. \n\nSi li tonbe malad, \n\nSe zafè ki gade I. \n\nPlen lòt bra k ap ret tann, \nKi te mele bòs la. \n\nSi li fè you replik \nYamete li deyò. \nNanpwen you sendika \nPou sevi | avoka. \n\nSe R R: rete rèd, \n\nPran baf ou san pale. \n\n\nAltagras! \n\nMen ki lè malerèz \n\nVa gen souf pou yo viv? \nKi lè fanm ayisyen \n\nVa vin you fanm tout bon? \nSe ki lè pou n vin moun \nNan Ayiti Toma? \n\n\nP. Gabriyèl \nMe 1978-Mas 1980 \n\n\n23 WE \n\n\n\n\n\nAN AYITI, GEN TWOP MOUN \n\n\nAn Ayiti gen twòp moun \nGen twòp moun ki pale san konprann \nGen twòp moun ki konprann san pale \n\n\nGen twòp moun ki avèg ki bezwen wè \nGen twòp moun ki wè san yo pa santi \n\n\nGen twòp moun ki pran san renmèt \nGen twòp moun ki bay san resevwa \n\n\nGen twòp moun k ap swe \nGen twòp moun ki gra \n\n\nGen twòp san k ap koule \nGen twòp Leyopa k ap tire. A \n\n\nGen twòp moun. k ap pote mak end \nGen twòp. Tonton “Makout k an voye e kak \n\n\nGen twòp timoun san jwèt. YO \na ai Gen twòp. lelit ak machin à L Se \n\n\n| e Gon twòp manman k ap ane | \n». Gen twòp restavèk y ap maltrete a \n\n\nPeur KARA Lo \n\n\nGon twòp kann' k ap rekòlte é \n“Gen twòp abitan san nanje \n\n\n\n\n\n\n\n\n\nGen twòp timout ki pa kab chante e PR RTE | \nGen twòp touris k ap menyen nan solèy : \n\n\nAn Ayiti gen twòp moun\" \nGen twòp moun ki e san e \nGen twòp moun ki konprann san pale ` w. : \n\n\nMako, you etidyan Brooklyn College \nDesanm 1980 \n\\ \n\n\n\n\n\nITS \n\n\nÈS = \nSTE nn \n\n\n\n\n\nDezyèm Pati : \n\n\nRÈL NAN MITTAN DOUVANJOU \n\n\nKlodi Wojak \n\n\nMAR OS \n\n\nEntwodiksyon: \n\nSanba Wojak vin lage de (2) kout kleren tou anba Tonèl \nla. Li kòmanse ekri pwezi nan ane 60 yo. Nan epòk repre- \nsyon kont jèn yo an 1969 li pèdi premye bouke ilè li te pre- \npare yo, paske lè yo tap vin fouye kay moun, grann li ki pat \ntwò save, tankou anpil lòt granmoun ann Ayiti, te tou fè \nboule kaye misye yo ki te gen premye vèvenn li yo. Sejis an \n1975, Sanba a rive tiye laperèz li epi li sispann ekri pwezi \ncharabya pou li pase nan pwezi granmoun. Pwezi ki gen \nnanm sou yo. Dayè li gen pwezi Ochan Il a, li rele pwezi pa \nnou, epi la a tou li fè you sèl avèk revandikasyon mas \npèp la. \n\nMen kote maryay sa a pral fèt nèt se an 1980, lè li ekri Rèl \n\nXI (Cri XI). Kote li montre ki sa ki pou fè revandikasyon sa \nyo abouti nan you revolisyon. Sanba a se yon moun ki wè \nlwen. Pandan toutespwa li chita sou liberasyon pèp la, li pa \navèg, li wè se you kichòy k ap pran tan. Li gen you je ouvè \nsou sa ki ta ka rive demen, si pèp la pa regle pwòp zafè pa li. \nSètadi nou ta kab vin gen you chanjman san chanjman, kote \nmoun ki te genyen lòt bagay dèyè tèt yo mete avèk moun \nserye epi moun ki pat serye yo ta tou leve koken lè manje a \nfin kuit. Li devlope lide sa a nan pwezi ki rele “Mouvman” \nan. Se you pwezi ki montre yon panse syantifik sou aksyon \nak reyaksyon. Powèt la di nou nan pwezi sa a piske demen \nsosyete a va chanje fason panse moun yo tou va chanje \ndemen. \n\nSi nou dakò ak modèl syantifik la ki konsidere lide kòm \nlonbray reyalite objektif la, epi nan pwezi lide sa yo antre \nnan tèt ou sou fòm imay espesifik ki sòti nan obsèvasyon ou \nfè sou sa ki ozalantou wou, ebyen sanba sa a jèn. E menm si \nli manke imay, li pa manke imajinasyon, epi pwezi li yo \nreflete lavi a tankou you lavi kote moun ap lite, you lavi \nmoun gen anvi you demen miyò. Reprezantasyon li yo kab \nmanke koulè ak fòs atistik, men yo montre nou you bèl \n\n\nA6 \n\n\nasyosiya syon ant you ideyal revolisyonè ak you reyalite \nrevolisyonè. Si nou dakò you ekriven reyalis la se you ekriven ki \nbaze sou obsèvasyon ak analiz li fè sou reyalite lavi a pou li pre- \nzante youreyalite sosyal, ak sa li tou revele nou tandans politik li, \naspirasyon sosyal li ak tout espas ideyolojik li, nou kab di Klodi \nWojak se you jèn powèt reyalis k ap lite pou li dechouke tout \nmove zè nan literati peyi nou an. \nMA. Salame \nFevriye 1985 \n\n\n\n\n\na Get \n\n\nJe t'offre ma main pleine de lumière \nmon sang rouge de démocratie populaire \n\n\nHKlodi Wojak \n\n\nDar vs \n\n\nCRI \n\n\nJ' ai salué en moi \nun monde qui nait \npour chasser la peur \nqui étreint les droits. \n\n\nJ' ai salué en moi \n\nun monde qui nait \npour dédier aux heures \nprésentes-futures \n\nla chanson stoique \n\nle slogan revendicateur \ndes jours ankylosés \n\n\nJ'ai salué en moi \nun monde qui nait \noù le soleil scintille \nsur le toit du peuple. \n\n\nKlodi Wojak \n\n\n\n\n\nCri VIN \n\n\nbien des esprits \nsont calcinés \n\npar le feu \n\nde l'égoisme \n\nbien des langues \nsont électrocutées \n\n\npar la puissance magnétique \nde l'électricité du silence \n\n\nj en ai assez vu \n\ndes hommes morts \nsans être trépassés \n\nqui déambulent \n\nà travers les rues faméliques \nde mon pays \n\nje vais glisser mes doigts \nau corsage du jour \n\npour arracher à ses seins \ndes gouttes de sensation \npouvant fleurir la vie \n\n\nKlodi Wojak \n\n\n+ A0SS \n\n\n\n\n\nCri XI \n\nla route est longue \n\npour la conquête des jours enssoleillés \nil nous faut des jours \n\net des nuits de marche infatigables \nfaisons-nous accompagner des sambas \nqui n'ont pas peur de chanter \n\nleur chanson mouillera nos gosiers \n\nà chaque fois que nous aurons soif \n\nil faut une main fraternelle \n\npour carilloner la cloche de la liberté \n\n\nmes espoirs naviguent sur les flots \ndes paroles libératrices \n\nchaque vague qui vient mourir \nsur mon rivage \n\nest un verbe qui défie \n\nle temps des luncheurs \n\nÒma caraibe ou est ton salut \n\ntu te trouves à genoux \n\nlève-toi \n\ntes enfants deviennent les fils \n\nde l'univers \n\njetés aux quatre vents du monde \ncomme des chiens perdus sans collier \n\n\nla vie s'englote \n\nla vie meurt de froid \n\nsous le ciel tropical \n\nla vie quémande la vie \n\nsur les marches des églises \n\nla vie pleure et trésaille \n\nSur les trottoirs \n\ndu boulevard jean-jacques dessalines \nla vie gémit \n\n\nAY e \n\n\nla vie se fait putain \n\nla vie se fait prostituée \n\ndans les regards \n\ndes jeunes gens de mon pays \n\n\nun chien a chié \n\nsur le nombril \n\nd'une femme \n\nau corridor sans-fil \n\ndes pourceaux ont chié \nsur le sexe d’un enfant \n\n\nqui dort à plat le sol \nà la cour bréa \n\n\nla blessure prend dimension \nd'une plaie \n\nil faut une voix \n\npour avancer la parole \n\n\nun langage pour amorcer \nla révolution \n\n\nÔ ma caraïbe \n\nje t'appelle réponds-moi \n\nje comprends ta méfiance \nécoute ce n'est pas moi \n\nqui veux davantage vendre \n\nta chair et ton sang \n\nà l'oncle \n\nsous un autre enseigne \n\ntoujours dans la même boutique \nni livre ta peau et entrailles \n\nà l’autre \n\naprès la chanson des mitraillettes \n\n\nnon ma caraïbe \n\n\nje ne suis pas un fils de chien \nje t'offre ma main pleine \nde lumière \n\n\nmon sang rouge de démocratie populaire \n\n\nLATE \n\n\nlève-toi marche \npè en avant pour le triomphe \n— de la digne et respectable l'évolution \n\n\nKlodi Wojak \n\n\n\n\n\n\n\n\nW \nmè \nA ab) \n1© \n2 3 \nZo \n© A \nbD \n© ,@ \nQ € \n2e) \nSan \n= 4©) \nQT \n\n\nojak \n\n\nBKlodi \n\n\n\n\n\n\n\n\n\n\n\nOchan II \n\n\npwezi ki kanpe \n\nnan mitan douvanjou \n\npou bay solèy ochan \n\nse pwezi pa m \n\nse pwezi pa w \n\nse pa pwezi k ap benyen \n\nnan lapli \n\nki pè pou rechany li pa mouye \npwezi pa m pwezi pa w \n\ndepi | touche pwent tete solèy \nli vomi yon dal flè \n\npou anbeli lavi \n\nl akouche yon jenerasyon etwal \n\n\nKlodi Wojak \n\n\n—45— \n\n\n\n\n\nMizè chèfdeta \n\n\nkou you posesyon fètdye \n\nkou parad 18 me \n\nmizè ap defile nan lakou lakay \n\nmizè ap chante romans \n\nmizè ap mache 2 men nan pòch \nsigarèt nan dyòl \n\nlevit nwa sou do \n\nmizè tounen trafik \n\nnan chak kalfou li kanpe \n\nlap bay : kamyonèt site \n\nkamyonèt kafou kamyonèt petyionvil \nkamyonèt laplenn kamyonèt leyogan \nkamyon tout pwovens kontravansyon \n\n\nmizè te depite \n\nmizè vin minis \n\nmizè pran gwo pwomosyon \n\nmizè chèfdeta \n\nsiga nan bèk redengòt nwa sou do \nl ap pouse lafimen kou chouga \n\n\nnan gran balkon \n\nzotobre ak grandon \n\nap tenke vè \n\nyo di: mizè se nou k nonmen w chèfdeta \npou w kòmande pi piti yo \nlalwa se pou yo | fèt \n\nyo oblije obsève lwa w \n\npou n ka fete chak jou \n\nri gra gòj deplwaye \n\nmanje vyann lage \n\nzo k fin souse anba. \n\npèp touse janm kanson w \nsous la se wou k pou fè l jayi \n\n\nklodi wojak \n\n\nLOA pwe \n\n\n\n\n\nMouvman \n\n\nm pa konn reve \n\nm pa ka kwè nan rèv \n\nm pa konn degrennen chaplè \nm pa ka kwè nan bondyebon \nm pa konn lapriyè \n\nm pa ka kwè nan li \n\nm kwè nan aksyon \n\nnan mouvman nan chanjman \n\n\nm kwè wi mwen kwè \n\ntout chasè gen pou tounen jibye \ntout moniman gen pou abiye an ble e wouj \nm kwè wi mwen kwè \n\nfizi gen pou chante alelouya \nwozana glwa pou pèp ayisyen \nAYITI gen pou | leve kanpe \nabiye byen banda \n\nmouchwa wouj nan tèt \n\nzanno kreyòl nan zòrèy \n\nap chante: lafanmi sanble \nseremoni an bèl \n\nyè se te inyorans \n\njodi a se konesans \n\nyè se te malveyans \n\njodi a se byenfezans \n\nyè se te imilyasyon \n\njodi a se konpreyansyon \n\nyè se te maladi se te lanmò \n\njodi a se lasante se lavi \n\n\nm kwè wi m kwè \n\nnèg kouto de bò \n\npolitisyen senkyèm kolonn \nrestavèk dyòl alèlè \n\ngen pou met nen nan tèt \npran sezisman tonbe depale: \n\n\nPi pe \n\n\napa manuèl resisite \n\napa | pat mouri \n\npou ki sa | fè sa kon sa \n\nwou kwè se te an dous—anbachal \nli te dwe fè sous la koule \n\napa se avèk tanpèt loray \nlestomak debraye li fè | koule \napa | kwense nou \n\napa | ap pase nou lòd \n\napa nou sou pouvwa | toutbonvre \nm kwè wi mwen kwè \n\n\nnan aksyon nan mouvman \n\n\nnan chanjman fondamantal \nKlodi Wojak \n\n\nZYABSE \n\n\nNon mouche sam \n\n\nou bwòdè pase jokè \n\nnan kat bezig \n\nou bòzò pase mal pijon \n\nk ap taye banda pou femèl \ntout kò w se zetwal \n\nchak grenn \n\nse you pikan bayawonn \n\nse you bayonèt anpwazonnen \nkap dyage anba pye lavi \n\ntout peyi ou rann soufrisken \nki soti pou devantre tout pèp \nki refize restavèk \n\ntout pèp k ap lite pou sispann manje lasibab \nlò w fin fè dijesyon \n\n\nnon mouche sam \n\nw ap degrade \n\nchak jou w fè \n\nti trip ap vale gwo trip \n\nnan peyi lakay \n\npou ou ka dòmi vant plen \n\nleve vant plen \n\nou fè n ap mache santi bouk \n\npou ou ka santi bon menm jan ak latrin \n\n\nnon mouche sam \n\nlalin chanje katye \n\nkouto a chanje manch \n\nouvriye ap chèche wout solèy \n\npèp oprime ap chèche chemen libète \nw ap pèdi etwal yo grenn pa grenn \nsot jeneral anchèf san limit \n\nw ap tounen senp sòlda san fizi \n\n\nKlodi Wojak \n\n\n\n\n\n2 49 \n\n\n\n\n\n= \n\n\n\\ aa. J \n9 V JOTS ji ) SUR \n\n\nLAPS RES, \n\n\n>, 0 3 VO IS 355 -È \n\n\nNè \nÀ \nSAL © \n\n\n` \n\n\nè A “QBQODdVH AJ ses IÉ à \n\n\n\n\n\n60 \n\n\npe \n\n\nyèm Pat \n\n\n: \n\n\nTwaz \n\n\nO \n\n\n| \n\n\nPYE NAN DL \n\n\n\n\n\n\n\n\n\n\n\n\nEntwodiksyon: 7 \nPi gwo obsesyon powèt pwogresis yo, kit se powèt ayisyen \nyo, kit se powèt etranje yo, genyen nan ekri pwezi popilè, se \nekri pwezi tout moun kapab konprann. Dèyè mo, son ak \nkoulè powèt laitilize yo, li vle plonje nou, ak tèt nou devan, \nnan you reyalite powèt la konn prezante tanto toutouni, tou \npay, tou chèch tou nwa jouk nou prèske kriye, tanto you \nreyalite ki plen espwa ki chaje ak limyè. Men powèt popilè \na gen lòt bagay ki chaje tèt li, gen lòt bagay k ap toumante \nlespri l! Powèt popilè a pa mize sou fè revolisyon ak bouch \nli; li pa espere se pawòl k ap sot nan bouch li yo ki pral kase \nchenn esplwatasyon ak opresyon politik nan peyi li. Tout \nrèv atis popilè yo, powèt popilè yo, pitit pèp la, sila ki soufri \nsoufrans pèp la, ki ap viv mizè pèp la chak jou, a chak \nmoman nan lavi yo, se sèvi kòm teledyòl sila k ap soufri yo \nepi pibliye revandikasyon mas yo. P. Gabriyèl se youn nan \npowèt sa yo, you powèt ki reyalize rèv sa a. P Gabriyèl se \nyou powèt ki rive mete tout bagay ki tap chaje tèt li yo \natè. \n\n\nChita pale sou koze sosyal ak koze politik yo nan pwezi \nGabriyèl yo se ta pèdi tan pou gran mesi, paske imaj nan \npwezi yo sèlman pale pou kont yo. Wete kèk metafò, nan \npwezi Gabriyèl yo nou jwenn you seri tablo kote reyalite \nsosyal yo ap chire je nou. M pa kab imajine you tablo penti \nki kapab pi fidèl ak reyalite a ki ta kab pi sevè, malgre li \nsemp, ekita kab di plis verite sou mizè chakjou a nan peyid \nAyiti pase fòm Gabriyèl anplwaye nan pwezi “Pye bwa \n\n\nsèch la”: \n\n“Figi Grann ki plise \n\nPli k trese tankou lyann \nPye joumou kokobe.” \n\n\n09 \n\n\nTwa liny sa yo tradui tout tristès ki sou figi granmoun; \ngranmoun ki dezole avèk syèk yo fè y ap lite kont lamizè, \nkont esplwatasyon, kont mechanste san limit, men ki tou- \njou mache tèt anlè malgre yo plonje nan you reziyasyon. \nYou reziyasyon ki blese tout kè nou, ki fè tout san nou \ntresayi. \n\nPowèt popilè a dwe itilize pwezi li yo pou sèvi pèp la se \nvre, men li pa dwe sakrifye fòm atistik o pwofi panse politik \nyo. Travay atistik popilè ayisyen yo dwe fèt an kreyòl se \nvre, men yo pa dwe fè sa tounen fèy pou kouvri parès kèk \natis oubyen tèt mato kèk lòt. “AyitiCheri”” oubyen “Men \nnan Men” se bèl prèv ki montre nou revandikasyon sosyal \nyo ak revandikasyon politik yo kab mache ansanm ansanm \nak bèl fraz pwezi. Se prèv tou lang kreyòl la, tankou tout lòt \nlang etranje, gen bote li, ki kache nan nannan lang nan. Se \nyou vrè sanba sèl ki kab fè nou dekouvri sekrè sa yo. \n\nNan rekèy pwezi sa a, Gabriyèl pa rete la sèlman nan fè \nlang kreyòl la danse, panse, denonse. Nan aranjman pwezi \nli yo menm nou wè you pwogresyon, sot nan you kouplè \nnan “Nou pap bwè pwa” rive nan sèt (7) kouplè nan “Nou \nve pa.” \n\n\nGabriyèl rele koleksyon pwezi sa a “Pye nan Dlo” m kab \nkonprann jan tit saa ap montre misye pran you angajman \npolitik nan pwezi sa yo (dayè, tankou tout powèt fè nan \nchak pwezi yo ekri) men tou li pran you angajman ak pwezi \nSa yo, kote li pran lapawòl direk-direk ak piblik la pou li \nmete \ndeklarasyon kan pèp la nan lari: \n\n\nNan opozisyon an fwa sa a, se kan pèp la pou ki pot lo a, pou \nST pa bay 2 twa.” \n\n\n(Nou p ap Bwè Pwa) \n\n\n\n\n\n\nNou we nan Gabriyèl tou you stil konvèsasyon, kote \npiblik, oubyen odyans,ki anndan pwezi ak ap koute naratè \na se menm ak piblik k ap koute oratè a nan sal la. Konsa tou \noratè a ak naratè a fè youn. Se aspè sa a ki fè nou wè klè nan \npwezi misye yo. Se sa k fè anpil moun kab konprann pwezi \nGrabriyèl yo (sila ki pi pibliye nan ti liv sa a] trè vit. \n\nM p ap mize twòp sou koze sa a. M vle kite plas, pou \npiblik la li menm jwenn plas pa l nan kritike, analize epi \napresye pwezi Gabriyèl yo. \n\nAnn avan, mezanmi; powèt la di n: \n\n\nMet pye n nan dlo! \n[Moris Legayè \n\n\non A \n\n\nNOU P AP BWE PWA \n\n\nGen you pakèt bann kandida, \n\nKi konprann yo kab fè nou bwè pwa. \nYo dwe konprann, lè n ap opa, \nLè pèp la ape di: aba! \n\nSe Franswa sèl ki pral anba. \n\nSe tout grandon avèk boujwa, \n\nK ap vann peyi n nan mache nwa \nAvèk tchoul yo, mouche leta, \n\nKit yo po wouj kit yo po nwa: \n\nYo tout, n ap jete nan fatra \n\nNi Ayiti pa repozwa \n\nKit pou isit kit pou laba \n\nGwo diskou avèk bèl ti vwa \n\nPap bay viza al pran pouvwa \n\nPèp la gen pou | sot nan fènwa. \nPa konprann n ap bwè Kola \nTankou gwògmann bwè klib soda. \nNan opozisyon an fwa sa a, \n\nSe kan pèp la pou k pot lo a \n\nPou 57 pa bay 2 fwa. \n\nNan demagoji pou pouvwa, \n\nNou pap kite yo fè n bwè pwa; \n\nN ape aprann nan men listwa. \n\n\nP. Gabriyèl \nNovanm 1981 \n\n\n\n\n\nKot pwogrè a, m pa wè li? \n\n\nNan chak kafou \nOu fin pase \n\nGen on kouch pousyè \nK ap fè w repwòch: \n“kote asfat \n\nPou kouvri wòch \nAvan | vole \n\nKreve je pye \n\nTi malere \n\nK ap pwomennen \nDis dwèt atè” \n\n\nChak ti rigòl \n\nOu fin janbe \n\nRet pou fè nen w \nEsplikasyon: \n“Kot twou rego \nPou k kondui dlo \nAl gagari \n\nNan gòj lanmè, \nPou kim savon \n\nP al estasyonnen \nDevan pòt moun \nDonnen limon \nAk mayengwen”... \nBon se pasa... \nKote pwogrè a, \n\nM pa wè li? \n\n\nP.Gabriyèl \n1978 \n\n\nPYE BWA SECH \nPye bwa sèch: \n\nFigi grann ki plise. \n\nPli k trese tankou lyann \nPye joumou kokobe. \nBafon je k ap pouse \nZo figi sot deyò. \n\nZo palèt ki kanpe, \n\nPou | soutni bretèl wòb \nAk jipon lamizè. \nTimoun chèch \n\nSou konn bougon mayi \nApre titim bwa chèch, \nToutouni kou boutèy \nNan Koridò Breya. \n\n\nPye bwa sèch: \n\nLouvri je w, \n\nLavi a mal bati. \n\nFlè seche, sonje byen, \nRekòt mwad janvye a \n\nPat janm byen separe. \nPitimi an plen grès, \n\nGen on ponyen k ap naje \nMen pifò rete sèch. \n\n\nPye bwa sèch: wa fleri \nPremye jou nan mwad me. \nNan mwad me pa nou an. \nNan on prentan ak bon van \nKi soufle libète. \n\nTi plant chèch va donnen \nNan mitan leyogan, \n\nTi dlo fre va koule \n\nSot nan sous tèt ansanm, \nGrenn mayi tè redonn \n\nVa toufe tout pentad \n\n\nPWA A pos \n\n\n\n\n\n5 \n\ne \n\n(a \nQT \nÀ) CE CG \nCie YO \nSE \nRAR \nOn ou. e \n(0 Sen \na ov-o \n$3 \n4 GE \nLe \n\n\nAp donte bèt sovay! \n\n\niyèl \n\n\nP.Gabr \n\n\nMe 1979 \n\n\n\n\n\n\n\n\n\n\n\nJee \n\n\n\n\n\nAnn fete 18 me \n\n\nPa rete tèt bese \n\nAvèk men nan machwè \nAn nou di se ase, \nAbitan,travayè. \n\nN ap sispann pote dèy, \nYo pral wè bèl mèvèy. \nJodi a n ap fete: \n\nN ap di viv libetè. \n\nN ap sèmante twa fwa \nDevan 1803: \n\nNou pap pran nan koulè \nKaka poul pap janm bè. \n\n\nAn n leve you lobo, \n\nPou n mande you drapo, \nKi fèt ak twal peyi. \n\nPa nenpòt pakoti \n\nK ap sèvi kòm tòchon \nAnba pat odeyid. \n\nDrapo pa n nan tout bon, \nSe v ap you twal solid, \nSenbòl tout Ayiti \n\nk ap vin you sèl fanmi. \n\n\nJou fèt drapo pa n nan, \nPap gen rasanble \n\nK ap boure n kou sadin \nNan nenpòt vye machin, \nAl kanpe fè tenten, \n\nBwè pousyè ak kleren \nPou kouzen ak kouzin \nKi chita sou dodin. \n\n\nNan you bon 18 me, \nN ap chire 22 me. \n\nN ap di viv premye me \nPou n fete ouvriye. \n\n\n\n\n\nNou va bwè bouyon bèf, \nPou nou di ak tout vwa n, \nTankou 1803: \n\nNou vle you tè tou nèt. \nTestaman an ap refèt. \n\nSa k travay, leve dwèt \n\n\n\n\n\nAyiti cheri \n\n\nAyiti cheri \n\nAyiti solèy \n\nAyiti solèy bèl solèy \n\nSolèy cho sou konn flanm gayak \nSolèy k ap seche po moun \n\nPo moun k ap kòde \n\nKòde sou konn nat pise \n\nY ap pase beny solèy \n\n\nAyiti cheri \n\nAyiti paradi \n\nAyiti paradi paraditerès \n\nParaditerès bèl peyizay \n\nPeyizay pou bèl foto bèl imay \n\nImay kat postal kat postal pou Nouyòk. \nMen Nodwès menm byen sèk \n\nSèk sou konn mamit lèt vach \n\nYo bliye sou dife \n\n\nAyiti cheri \n\nAyiti solo \n\nAyiti solo solo bèl mizik \n\nBèl mizik bèl mizik kanaval \n\nKanaval pou touris etranje kou ayisyen \nAyisyen bwase ren bwè kleren mete men \nMen domay devan pòt frè Sedye \n\nAta kòk pa chante \n\n- Se on refren libera ki konn ba li ochan \n\n\nAyiti cheri Ayiti mizè \n\nAyiti demen Ayiti touris \n\nAyiti granmoun jaden enperyalis \nTonton ouswa palmis? \n\n\not \n\n\nP.Gabriyèl \n1981 \n\n\nMen nan men \n\n\nAnn wete kèk miste \n\nK genyen nan renmen. \nAnn siye kèk sekrè \n\nYo pa janm vle manyen. \nEtwal yo fin peple, \n\nSyèl la fin akouche, \nKounye a se sèl nou 2 \nAnn boukante lide: \n\nYo toujou fè n konprann \nGason an gen panse | \nEpi fi a gen pa | \n\nYo pap janm rankontre. \nMwen menm mwen nan fenwa, \nOu menm w ap tatonnen, \nNou youn pat konnen lòt \nYo te vle n al marye. \n\n\nRefren:Ban m lamen \nKonsa m ap ba w lamen. \nMen nan men fòk nou rive. \nBan m lamen \n\nKonsa m ap ba w lamen \nMen nan men n ape rive. \n\n\nNan repase lavi n, \n\nM pap espere w pafè. \nKon sa ou menm tou sò \nPa pran m pou toutafè. \nMwen kab te fè erè, \n\nSe kab mwen ki pat bon, \nSe pa entèl poutan, \nMwen pap lage | sou do l. \nSi jodi a n renmen \n\nSe chans pou m korije, \nPou m aprann you leson, \nPou m sispann betize. \n\n\nLD Es \n\n\n\n\n\nSe kon sa m ape di w: \nMwen genyen kèk defo, \nMen m mete yo devan w \nPou w ede m redrese. \n\n\nYou lòt koze ankò, \nAnvan nou al dòmi, \n\nPase | gentan minui, \nMoun yo dwe enkyete. \nEpi menm si n serye, \nMalè toujou malen, \n\nSa n ta vle pou demen \nKab rive jodi a. \n\nLi bon tou nou zanmi \nMete sou nou renmen. \nKon sa lè m gen pwoblèm \nM pap jennen devan wou, \nPou m detaye tout kè m, \nPou w ta wè tout sekrè m. \nN ape patnè egal \n\nNan you renmen total. \n\n\nEtan se moun nou vye, \n\nN ap toujou gen pwoblèm \nE se lè a atò \n\nPou nou kenbe pi fèm. \nChans nou pye nou souche \nNan tè you ti peyi \n\nE se ladan li tou \n\nNou espere vin mi. \n\nSi you jou w pa ta wè m, \nPa bay tèt ou pwoblèm. \nMachè pa enkyete w, \nMemwa w ap toujou avè m. \nTinonm lan lè | grandi, \n\nFè | konnen m se papa l. \n\nFè | renmen Ayiti, \n\nKonsa la defann li. \n\n\nLE ate \n\n\n\n\n\nSi wou tou w ta pati, \n\nMwen menm m ta ret dèyè, \nPa vire gad dèyè, \n\nTimoun yo pap soufri. \n\nTifi va rele Jan, \n\nSi l pa pot non manman |, \nKonsa la tou pare \n\nPou li pran larelèv. \n\nTout sa se sa m ap di w \nPou m montre w jan m santi m. \nMachè an nou mache, \n\nNou gen wout pou nou fè, \nSekrè pou n dekouvri \nLeson pou nou aprann, \nRenmen n pou n separe, \nFòs nou pou n kontribye. \n\n\nP.Gabriyèl \n1983 \n\n\nDEN VEN \n\n\n\n\n\nNOU VE PAI \nNou pa vle ni Sineyas \nNi pederas \nNou pap pran Maks ni pou valèt \nNi pou Wa \nNou pap pran Pwospè ni pou pwason \nNi pou lajan \n-M ap di tankou Moriso-Lewa: \nAba tout kandida! \nAba tout konpradò \nAk tout makout \nAba tout opòtinis \nTout enperyalis \nMwen di aba tout ENJISTIS! \nP. Gabriyèl \nFevriye 1986 \n\n\nA e \n\n\nER \n\n\n\n\n\n\n\n\nHF VE NT A \n\n\n\n\n\n\n\n\n\nÉ \nam \n\n\nns m \n\n\n\n\n\nel \n\n\nKand \n\n\n\n\n\nKatriyèm Pat \n\n\nKonsya \n\n\nEntwodiksyon: \nPwezi se you travay atistik. You travay atistik se YOU fòm \nideyolojik,ki chita sou prensip estetik yo: bèlte ak amoni. \nYou fòm ideyolopik se you sistèm lide nan you domèn \nespesifik nan lavi a tankou: travay atistik,lasyans,literati ak \nfilozofi. Anjeneral nou kab distenge twa gwo kategori nan fòm \nideyolojik yo: sila ki santre sou santiman yo tankou travay atis. \ntik yo; sila ki santre sou moral yo, tankou larelijyon (etik), ak sila \nki santre sou konesans, tankou lasyans (literati syantifik). Nan \nkontèks sa a n ap di ideyoloji se you sistèm lide ki marye \ntoulètwa gwo kategori fòm ideyolojik sa vo \nIdeyoloji marye santiman nou, moral ak konesans nou an- \nsanm. Nou distenge twa fòm ideyolojik sa yo byen. \nNou pale de sa ki nan kè nou pou n eksprime satiman nou (ren- \nmen, rayi, kolè); nou pale de sa ki nan konsyans nou pou dekri \nmoral nou oubyen,eta moral nou (renmò, lawont fidelite, ak \ndevwa); nou pale de sa ki nan tèt pou nou dekri konesans nou \n(sa nou panse, sa nou konnen,sa nou dekouvri, sa nou wè). \nJan nou te di a ideyoloji nou se maryaj santiman nou, moral \nnou ak konesans nou, kidonk twa eleman sa yo pa separe \nditou. Se konsa tou toulètwa fòm ideyolojik sa yo: travay atisik, \nlarelijyon, ak lasyans pa separe ditou.Men yo chak diferan, yo \nchak gen pwòp prensip pa yo. Nou te di anwo a travay atistik \nyo suiv prensip estetik yo bèlte ak amoni. N ap di larelijyon \n(lamoral) gen prensip pa l tou, menm jan an lasyans tou gen \nprensip pa li. Prensip moral yo santre sou sa ki dwe fèt ak fason \nli dwe fèt. Prensip lasyans yo santre sou rapòte reyalite \nmateryèl la epi suiv evolisyon ak devlopman kondisyon \nmateryèl yo epi fè you konklizyon. Kon sa you travay atistik \nkab trete yon sijè syantifik epi li ba li you koulè atistik gras ak \naplikasyon prensip estetik yo. Men li bon pou nou ajoute: tout \nfòm ideyolojik sa yo ap evolye nan you sosyete. Kidonk mesaj \ntravay atistik yo, konsepsyon moral yo ak konklizyon travay \nSyantifik yo toujou depann de klas sosyal kote moun nan sòti a \nepi enterè sosyal moun nan ap defann nan. \n\n\nNan sans sa a, nou kab di Kandelam kouvri tout \nespektwòm ideyolojik la (santiman, moral, konesans) nan \nsèt pwezi li yo.Konsa lè n ap feyte “Konsyans mwen” se kòm si \nn ap eksplore tout espas ideyolojik sanba a. Nan analiz nou \nkab wè you pwezi tankou “Plent peyizan” ak “Nou” gen koulè \nsantimantal la; kote “Pingga Baamas”, “Manman mwen” ak \n“Sa pa gen lontan\" gen you koulè moral, alòske “Kontradik- \nsyon” ak “Men mo a” gen you baz syantifik. \n\nPou nou kore sa nou sot dila yo ann gad kèk ekzanp nan \npwezi yo menm: \n\n“Dis rekòt gen tan pase(1) \n\nBouton flè jenès nou(2) \n\nTap louvri tou dousman. (3)” \n\nLa a sanba a deja mete anvi viv nan kè nou depi nan papòt \npwezi a. Mete sou sa: \n\n“Konfyans nan you lavi ki pwomèt \n\nTap limen you bòbèch lespwa \n\nNan kè tout moun sou bitasyon an.” \n\nMen pita lespwa sa a vin etenn. Lespwa ki etenn nan soti nan \nmizè ki tonbe sou peyi a ki pote you santiman dezolasyon. Men \npowèt la pa kite nou nan twou chagren an. Li fè nou leve tèt \nnou ak you santiman endiyasyon: \n\n“Malsite ap fini ak nou! \n\nLamizè ap fini ak ras la! \n\nKi sa n' ap fè? \n\nKi sa n' ap di”! \n\nAnn janbe ak tout boulin nan koze moral la. Si gen you \npwezi kote koze moral la klè nèt nan pwezi Kandelam yo se \n“Pingga Baamas”! \n\nM di w pingga Baamas! \nPingga w bliye Baamas!” \n\n\nOu liny ki mete koze moral la aklè nèt nan pwezi sa a,se \nSila a: \n\n\nbi. DA L vz Dei a TNT \n\n\n\n\n\n\n\nSonje dènye jijman”! | \n\nOun ki konn li levanjil kapab sonje Matye la a tou kri nan \nènye Jijman (Mat. 25,31-46). Konsa la a tou pwezi sa a ran- \nOntre ak larelijyon nan domèn moral la. Ejan nou te di anlè se \n\n\nyoun nan doktrin moral ki pi klè, nou kab janm rankontre. Le; \nap pale de pwezi ki santre sou lakonesans (konesans sou you \nreyalite objektif), nou plis wè pwezi ki chita sou bagay k ap pase \nozalantou powèt la, ak bagay k ap evolye nan espas sosyal la,ki \nvin afekte lide k ap devlope nan tèt moun nan(espas sikolojik \nla). Mòd pwezi sa yo tou diferan de pwezi ki santre sou lide k ap \nevolye nan kè powèt la(espas santimantal la), ak pwezi ki san- \ntre sou lide k ap evolye nan konsyans powèt la (espas moral la). \nSe kon sa nou kab di “Kontradiksyon” se you bon prèv. konsèp \nsa a. Nan “Kontradiksyon” Sanba Kandelam prezante reyalite \nmateryèl la tou kri jan li ye anndan tèt oratè a,you reyalite ki \nchaje ak kontradiksyon — you maryaj ant sa ki pou fè nou \navanse avèk listwa ak sa ki pou kenbe nou dèyè, e menm jè \nnou kontrarye avansman listwa. Kòm ekzamp lide pwogresis, \nlide k ap fè nou avanse ak listwa , nou wè: \n\n“ Isit gen demokrasi gen prezidan. \n\nSèl diferans \n\nLakay prezidan avi \n\nDemokrasi a amò.” \n\n\nKòm ekzanp lide retwograd, nou kab site: \n“M pap fè politik.” \n\n\nSe kon sa reyèlman reyalite politik la, reyalite ideyolojik \nla, ye nan mas pèp ayisyen an jodi a. You reyalite kote lide fòs \nreyaksyonè yo aklide  fôs revolisyonè yo melanje, \nmakonnen nan vou lit anndan sèvèl tèt moun nan. Pou ze a \nkale epi pou tipoul la sòti — pou pèp ayisyen li leve \nkanpe — fòk gen you konkenn chanjman. Chanjman sa a se \nrezilta viktwa fòs pwogresis yo sou fòs reyaksyonè yo, ki net- \nwaye lide sal sa yo nan sosyete a epi ki parèt ak you lòt sosyete \nansanm ak lòt lide tou nèf. Fenomèn sa a se sa yo rele revoli- \nSyon an e revolisyon se vrè mo a. \n\nMP. Gabriyèl \n\n\n70 \n\n\n\n\n\nPLENT PEYIZAN \n\n\nDis rekòt gen tan pase \n\nBouton flè jenès nou \n\nTap louvri tou dousman. \n\nAk lonè respè, \n\nNan papòt kay lavi nou. \n\nTankou you kaskad . \n\nK ap vide \n\nK ap bouyi \n\nK ap kimen, \n\nTankou you touf bèl zèb fre bò chimen \nNan lajelis di maten, \n\nKonfyans nan you lavi ki pwomèt \nTap limen you bobèch lespwa \nNan kè tout moun sou bitasyon an. \nLizyè apre lizyè \n\nLambi tap konnen. \n\nYou batman tanbou \n\nTap make rit kè chak moun, \n\nNan you konbit k ap chante: \n\nYou sèl dwèt pa manje kalalou. \nLavi a tap vire tout bagay. \n\nTout pye bwa, \n\nJaden, \n\nMòn, plenn \n\nLelvay, volay, \n\nZwezo k ap beke grenn. \n\nNan you sèl toubiyon! \n\n\nKè kontan! \nSa te bèl tankou you rèv. \nAaa,aaa!dis rekòt pase \n\n\nYoun pi mal pase lòt. \n\nAzaka Mede lage pitit li yo. \nChak jou ki ale \n\nSe ou klète lespwa ki tenyen. \n\n\nChak jou ki vini, \n\nSe you doulè ki ogmante. \n\nMòn yo ak plenn yo vin blanch tankou lacho \nMayi,pitimi,pa gen tan fè flèch. \nPwa,patatyanm \n\nSeche depi nan boujonnen. \n\nKote bagay sa a soti? \n\nKote bagay sa a prale? \n\nYou lespri malveyan \n\nJete nan lanmè. \n\nTè a vin rendong \n\nTankou milèt devan move pas dlo. \n\nKi sa nou menm abitan fè n ap peye? \nMalsite ap fini ak nou! \n\nLamizè ap fini ak ras la! \n\nKi sa n ap di? \n\nKi sa n ap fè? \n\n\nSanba Kandelam \n\n\n\n\n\n| \na \nke \n3 \n4 \n3 \n\n\n\n\n\nNou \n\n\nDepi bajou kase \n\nNou mete kò n deyò. \n\nNou monte mòn, \n\nNou desann mòn. \n\nNou met pye n nan dlo, \n\nNou bite sou wòch, \n\nNou tonbe nan twou. \n\nZèl sapat nou kase, \n\nNou bese nou mare l. \n\nWout la long n ap rale. \n\nLapli se do n,sole se po tèt nou. \nMen nou pa fonn nan dlo, \n\nNi n pa seche sou pye. \n\nYou lè nou koube tankou wozo. \nNou redrese tankou palmis. \nNou tonbe tankou mango mi, \nNou pouse tankou zèb bò chimen. \nNanpwen lajan,nanpwen dola. \nWout la dijwout la long \n\nNou mache, nou kouri. \n\nNou rale sou pye, \n\nNou rale doba,doba. \n\nNou trennen sou dèyè. \n\nDwèt lonje sou nou, \n\nYo nn. \n\nLè n di onè,yo chase n. \n\nYo vire n, yo tounen n, \n\nPou yo kab toudi n. \n\nNou pòtre you chen \n\nKi pèdi lanj gadyen L \n\nN ap peye you pòm \n\nNou pat manje, \n\nNan you jaden ki pat pa n. \nYo lese bourik, \n\nY ap bat sakapy. \n\n\nA SÈ \n\n\nYo rale n, \n\nYo pouse n, \n\nYo achte n bon mache, \nYo vann nou pi chè. \nNou bon pou tout pyès: \nDepi ram batiman, \n\nRive nan bèf kabwèt. \nDepi nan boul bizbòl, \nJis nan bale izin. \n\n\nNou soti lwen kanmarad! \nNou soti lwen kanmarad! \nNou rive lwen tou. \n\nNou bouke nan mòn lan, \nMen nou pa kale. \n\nNou konn kote n soti \nNou konn sa n ap chache, \nMen nou pa wè kote pou n pase. \nAnn kole tèt, \n\nPou n taye raje ak pikan, \nLimen gridap nou, \n\nMete yo ansanm \n\nPou n kwape fènwa, \n\nPou n kwape linyorans, \nPou n rive anba tonèl \nKote lavi divòse ak lamizè \nKote lavi pa siye al lesklavay, \nKote bourik pap travay \nPou chwal galonnen. \n\nKote nèg pap peye \n\nPou pòm li pat manje. \nNou konn kote n soti, \n\nNou konn sa n ap chache, \nNou pap dekouraje. \n\nYou jou konsa \n\nYou gwo jou \n\nNa kraze bawo yo. \n\n\nVA \n\n\n\n\n\n\n\n\nNa fòje wou ak pikwa. \n\nLè sa a! \n\nNa temwen solèy la k ap monte \nDi bonjou ak on bèl flèch tèt palmis. \nOn gwo jou! \n\nNa detere bèl souvni nou yo: \nDepi 17 Oktòb \n\nAntre 18 Novanm. \n\nPase premye Janvye \n\nRive sou 18 Me. \n\nLè sa a, \n\nChak jou k ap leve, \n\nChak solèy k ap limen \n\nVa montre kè poze ki make \n\nSou figi chak pitit peyi a, \n\nChak poto mitan peyi a — \n\nChak abitan. \n\n\nN a rekòmanse tankou nan tan lontan, \nSan pè, san krent, \n\nSou tout moso tòl \n\nSou tout mamit \n\nTout poto elektrik, \n\nTimoun kou granmoun, \n\nFi kou gason \n\nVa kanpe pou bat tenèb \n\nPou siyale retou jou vandredi sen \n\nkote nan tout ti kwen \n\nLwen kou pre \n\nPèp la va kanpe pou | manifeste libète l \nNan on bèl chante rara, \n\nPandan l ap simen \n\nTout flè kè kontan \n\nK ap louvri nan kè | deyò. \n\nLè sa a \n\nNou va chante \n\nLibète, Libète,o,0,0, \n\nLibète, ala dous ou dous! \n\n\nPr A Se \n\n\nSanba Kandelam \n\n\n\n\n\n\n\n\nPingga Baamas! \n\n\nBaamas! Baamas! \nPinaga! \nM di w pingga Baamas! \nPingga w bliye Baamas! \nSan you pèp se you lank, \nNanpwen gòm pou li. \nIstwa you pèp \nSe ak san l li ekri l. \nNan liv istwa pèp ayisyen \nOu vo mil paj, Baamas. \nSispann manje manje bliye! \nSonje Kiba \nSonje lran \nSonje Nikaragwa \nKonbyen kannòt pèp la ou koule \nNan basen lakay ou? \nKonbyen rekiyèm ki chante \nNan simityè lakay ou? \nSonje dlo kò pèp la \nSe lawouze pou jaden ou yo. \nBiskèt li se motè pou machin ou yo, \nSonje dènye jijman, \nAla kont ou gen pou rann \nSou tout kwa sa yo, Baamas! \nBay kou bliye, \nPote mak sonje. \nPèp la di w PNGGA BAAMAS! \n\n\nSanba Kandelam \n\n\nOn | \n\n\n\n\n\nMANMAN MWEN \n\n\nSa yo te di m nan \n\nSe pa sa mwen jwenn \nSa m te konprann nan \nSe pa sa mwen wè \n\nSe pa sa m te di w \n\n\nLè m tap kite w \n\n\nM sonje byen \n\nYou flè souri sou bouch mwen \nPandan lespwa pou you chanjman \nTap bouyi nan kè m \n\nMwen te fè ou mil pwomès \n\nMte di w mil bèl bagay \n\n\nSa m ap di w jodi a \nSe pa sa yo te di m \nSe pa sa m te di w \nLè m tap kite w \n\nM ba w manti \n\nM twonpe w \n\n\nMte di w lè m rive \n\nNan peyi fasil la \n\nPeyi lò ak lajan \n\nKote tout moun egal-ego \n\nYou peyi lib \n\nKote jistis separe nan danmijann \nM te di w \n\nM tap voye tout sa ou vle \n\nBa wou \n\n\nYou peyi moun viv tankou moun \nSan pè san krent \n\nKote nanpwen revenan \nNanpwen zonbi tankou lakay \nYou tè kote lavi ap donnen \n\nMte di w \n\n\n\n\n\nLè m va rive \n\nM tap keyi lavi \n\nTi moso pa ti moso \n\nVoye ba wou \n\nPou w separe ak frè m yo \n\n\nSi jodi a on raje dout \n\nAp pouri grenn lespwa \nM te simen nan kè w la \nSe pa fòt mwen manman \nSa yo te di m lan \n\nSe pa sa m ap viv jodi a \n\n\nMare konfyans ou \n\nNan pye pawòl pitit ou \n\nKi pa janm bliye renmen w \nYou jou you vye van \n\nVa pote m jete nan bra w \nM va di w tout sa \n\nYo pat di nou \n\nM va ba w \n\nTout sa m te pwomèt ou \n\nM regrèt w ap soufri \n\nM pa regrèt m te kite w \nPaske m konprann ou byen \nM vin renmen ou pi plis \nManman cheri mwen pasyans! \nYou jou pou chasè \nYou jou pou jibye \n\n\nSanba Kandelam \n\n\n\n\n\nSa pa gen lontan \n\n\nSa pa gen lontan, \nTinèg pa kab blive \nKi jan sa te ye. \nSa pa gen lontan \nTinèg pa kab bliye \nSa k te pase. \nSa gen ou jou edmi \nLap kouri sou de. \nSa klè kou dlo sous, \nFre kou dlo kòk. \nTinèg pa kab bliye \nKi jan sa te ye: \nTinèg tap rale \n\nNi Mèt \n\nNi Kabwèt. \nSa pa gen lontan, \nSa pral gen de jou sèlman, \nTinèg te di: \n\nNON! \nTinèg pa kab bliye deja \nKi jan sa te pase \n\nAyè la a. \n\n\nSa pa gen lontan. \n\n\nSanba Kandelam \n\n\nKontradiksyon \n\n\nKi wou? \nKi moun ou ye? \nPa bat vant mwen \nM pa wè, m pa tande, \nM pa sonje anyen. \n\nM pa bezwen sonje! \n\nFòk tèt mwen \nTa gwosè palè nasyonal, \nSèvèl mwen \n\nGwosè Fò Dimanch, \nPou m ta sonje tout bagay. \nSof sa m konnen, \n\nTout bagay yès, yès. \nLavi m anpè. \n\nLavi nwa di \n\nOu moso planch \n\nK ap goudiye \n\nSou on Loseyan Pasifik \nSan vag. \n\n\nKite m jwi lapè m! \n\nAnyen pa konsène m! \n\nSa pa gade m! \n\nKi de Preza Palavi, \n\nDe Cha d lran \n\nW ap pale m la a? \n\nPa detounen nonm lan. \nPa pale m ni de Batista, \nDe Somoza, de Idi Amin \nNi de Bokasa, \n\nNi de Ti Bobo, Papa Loko \nTout moun sa yo mouri deja. \nTout sa fini. \n\nPa brase dlo a, \n\nLa kimen. \n\n\nen donne \n\n\nKite m jan m ye a! \n\nPa chaje tèt mwen! \n\nKite tokenn lan monte, \n\nM ap toujou peye | \n\nDayè m nan sosyal. \n\nSa m pèdi nan Mòl Sen Nikola? \nKite yo vann li non! \n\nKite yo fè kado l. \n\nSe yo ki pote siyati, \n\nSe yo ki eritye. \n\nKi mele m ak vòlo? \n\nPòt mwen gen kat seri \n\nPlis on “Police lock” \n\nSa k pi grav la, m pa fè on pa. \nPa di m lakay pi bon, \n\nIsit seri al nan pòt, \n\nLakay seri al nan dyòl. \n\nOu Kòmanse twouble lapè m. \nW ap soufle van \n\nSou Loseyan Pasifik mwen. \nSe vag yo wi w ap leve. \n\nSe tèt mwen wi w ap chofe. \n\nM kite peyi m, \n\nPaske m te vle. \n\nSe vre, m te kab nan chomeko, \nM te kab grangou... \n\n\nBon sa k gen isit \n\nKi pa gen lakay? \n\nIsit gen Estati Libète, \nLakay gen Nèg Mawon. \nIsit gen Wachintonn, \nLakay gen Desalin. \n\nIsit gen “Belt Parkway, \nLakay gen Wout di Sid. \nIsit gen Sena, \n\nLakay gen Lachanm \nTe gen Sena tou \n\n\n\n\n\negi \n\n\nYo detwi l. \n\nLi te gen twòp palab anpil, \nTwop tèt cho. \n\nIsit gen demokrasi, gen prezidan. \nSèl diferans \n\nLakay prezidan an avi, \nDemokrasi a amò. \n\nMen tout se menm! \n\nMen sa ki pi bon, \n\nNanpwen pèdi tan \n\nNan fè eleksyon, \n\nDepanse lajan mal, \n\nKouri monte \n\nKouri desann, \n\nAdwat, agoch. \n\nSaa ap di manti pa l isit \n\nLòt la ap di manti pa l lòt bò \nLakay se on sèl kandida, \n\nOn sèl manti, on sèl eleksyon: \nTout moun dakò. \n\nOu pa dakò, \n\nBat bouda ou. \n\nKouman ou vle m konnen \nKonbyen k pa dakò? \n\nSa pa gade m! \n\nSi ou bezwen konnen \n\nAl nan “Census Bureau, \nMande ou kontay. \n\nWa konnen konbyen ki SAA \nNan tout O Zetazini, \n\nKiba, Potòriko ak Baamas. \nKonbyen k Kanada, \nDominikani, nan tout zantiy yo. \nKonbyen ki disparèt, \n\nKonbyen ki neye, \n\nKonbyen ki disparèt, \n\nKonbyen ki rete. \n\n\n\n\n\nPa fè m di \n\nSa pou m pa di, \n\nM pa nan politik. \n\nPolitik pa m: \n\nSe akasan ak tiwon rale m, \nSe biye m, se dòmi m, \nSe ponntche chak maten m. \nPolitik pa m: \n\nSe lavi a menm! \n\nSe atè m ye \n\nPa mande m \n\nSa k ap pase anba lanmè. \nSa pa gade m. \n\nSe travay m vin travay, \nPa pale m de tounen! \nMayi a wòwòt, \n\nMayi a ponko mi. \n\nLanbi a ponko kònen. \nKite m travay! \n\nM pap di you mo, \n\nPa fout anmède m!. \n\n\nSanba Kandelam \n\n\n\n\n\nMen mo a \n\n\nZanmi kamarad \nVye frè m \nTande on mo \n\nM ap di w on mo \nOu bèl mo \n\nLi dous \n\nLi anmè \n\nLi sale \n\nLi ouvè je zonbi \n\nLi leve mò \n\nKote mo sa a tonbe \nSyèl la sekwe \n\nTè a tranble \n\nTè a vire kou toupi \nLi fè soud tande \n\nli fè sòt konprann \nSe bikabonat nan dlo \nKlowòks nan rad sal \nLi met lòd nan dezòd \nLi fè w kriye \n\nLi fè w chante \n\nLi ba w lespwa \n\nLi fè kè w bat \n\nLi bloke kè w \n\nSe ou motè \n\nOu gwo fèy \n\nOu piki \n\nSitwon \n\nAntidyòt \n\nViktwa pou youn \nMizè pou lòt \n\nFrè m ouvri kè w \nPlante | \n\nKarese | \n\nWouze | \n\n\nJAGALZ \n\n\n\n\n\nFè | donnen \n\nSimen | \n\nFè | leve \n\nLaji bouch ou \n\nGaye | \n\nFè tout tè a konnen | \nMo sa a vle di: \nGoumen \n\nGoumen pou dekwochi \nDekolboso \n\nRefoubi \n\nKilbite \n\nBrase \n\nVire \n\nTounen \n\nChavire \n\nGoumen pou on lòt lavi \nNèf, Pwòp \n\nSan anwo \n\nSan anba \n\nPlat! \n\nPou tout mou menm otè \nMo sa a se: \n\n\nRevolisyon. \n\n\nSanba Kandelam \n\n\n\n\n\n\n\n\n\n\n\n“ \n\n\n\n\n\n\n\n\nm Pati \n\n\nm. \n\n\nye \n\n\nSenk \n\n\n; \n\n\n` Pwa Grate ` 2. \n\n\n\n\n\n\n\n\n\n\n\n\n\n\n\n\n\nPwa grate: Motora, pi piti pi rèd. DI \n\n7 Fevriye 1986 make you lòt gwo dat nan fwon istwa Dèn \nayisyen. Se you dat ki montre nou you pèp kapab kanpe \nbyen deside pou li mande chanjman epi reyalize chanjman \nan ak pwòp men pa li. You pèp yo te meprize, yo te konn \npase nan betiz. Men kounye a pèp menm pèp nan peyi je \nchire gen tan wè pou yo pran ekzanp sou li. Men fòk nou pa \nkite lestomak nou gonfle joukaske li bouche je nou pou nou \npa wè danje, pèlen ak pyèj ki kache nan chemen an avan \nnou rive jwenn liberasyon toutbonvre a. \n\nSe pat you sèl fòs sosyal nan kan pèp ayisyen an ki tap \nlite. E moun sa yo tap goumen depi byen lontan avan 7 fev- \nriye, men yo te toujou pase chifwon sou non yo. De (2) fòs \nsosyal ki enterese nou nan kontèks sa a, se fi yo ak jèn yo. \n\nNou pral reflechi sou sò moun sa yo gras ak pwezi Gasnè \nNima yo. Wi nanlitpou liberasyon pèp ayisyen an fanm yo \ntounen you pwa grate nan kò reyaksyonè yo. Manifesta- \n\nsyon fanm ki te fèt an avril 1986 la, montre fanm yo soti pou \nyo eklate you bonm nan figi feyodal yo. E fanm travayè yo \nmenm bay boujwa yo you gwo souflèt, you souflèt majiskil, \nlè y ap mande bon kondisyon travay, meyè salè ak respè \npou tout travayè. \nAnn gade sa pwezi Gasnè yo di sou sa nan: ‘‘Billet à \nmère,” liny1la4,laanou wè wòl manman an nan edikasyon \npitit la, e nou deja konnen nan sistèm feyodal la: “Pitit pa \njanm pa gen manman, (men yo kab pa gen papa). Se sa k fè \nrenmen pitit gen pou manman leplisouvan toujou anpil, \nanpil tankou grenn sab bò lanmè. Se sa nou jwenn nan \n‘Billet à ma mère.” Men tou nan liny 6 ak 7 nou wè powèt la \ngen tan fè you wout dekoupe ak nou epi li mennen nou kay \nvrè manman li, Madanm Ayiti Toma. Doulè malerèz se pa l \ndoulè: doulè pote pitit, fè pitit, antere pitit. Doulè pote pitit \npowet la di nou kouman sa lou nan paragraf 3 nan “Kalvè: \nPaske si nou sonje anpil timoun ki fèt sou tè Ayiti Toma SÉ \nnan kout ba fi pran nan men gason movèzfwa. Nan antere \ntimoun powèt la fè n wè sa nan paragraf 2 “Kalvè.” Men e \nyou tan fini,”se you lòt ki kòmanse, powèt la trenne? . \n\n\n\n\n\n\n\n\n\n\n\n\n| \n\n\n| \n| \n\n\nnou sot devan kalvè a, rale nou sot nan Vandredi Sen \nrive nan Dimanch Pak, nan paragraf 4 pwezi sa a. \nFanm — yo tounen you pwa grate you \ngratèl pèpetyèl — you gratèl 4,000,000 vwa k ap di ASE! \nMen se pa sa ase, nan twa manman pwezi, powèt la bay \nreyaksyonè yo you motora. Li pran enperyalis yo nan you \nmera. Poul la rele”, “Peyizan pòv” ak ““ Le jour des pauv- \nres . Twa pwezi sa yo, se pwezi ki trase you bèl wout sou \nchemen liberasyon an. Se gras ak you modèl pwezi Jòj Kas- \ntra: Nan vivkisa nou ye”? Powèt Nimarive trase imaj nou \njwenn nan''Peyizan pòv” la. Nou ta di Powèt Nima ran- \nmase tout konesans ak tout enfliyans li jwenn nan pwezi lòt \npowèt ki pibliye avan li yo epi li konpoze pwezi sa a. Nan \nyou fraz tankou‘‘Yo touye kochon n kou moun ki gen \nkomilis,” nou kab sonje “Djouman” Koralen an byen. Men \nmoun pòv, Powèt Nima yo pa rete bra kwaze. Yo pa plen- \nyen ase. Yo aji tou. Se konsa nou wè yo mete fè \nrevandikasyon yo: \n“Poul la rele. \nPoul la rele toupatou \nAba dappiyanp \nAba tout malfini \nSe li k te ponn ze l \nSe lik pou kale l” \nNou pa kab mande twòp pase sa. Epitou pou tout kandida ki \npanse yo pral bay pèp la panzou, Powèt Nima gen tan ap \nveye yo: \n“Malere! atout n ap travay di \nFò nou pa dòmi di.” \nSesamenm. Sepou nou veye yo bann vòlò yo. E se pa sa ase \npou nou veye. Se pou nou veye konplo,Opeasyon Kon- \nplotay: KNG ak U.S. A. \nLè powèt la vire lang li an franse “Peyizan pòv”, nan yon \nsans,tounen ‘‘Le jour des pauvres.” \nNou pa ta kab konprann nou fini si nou pa ta bay \n“Premye Jen” premye plas nan dènye koudèy n ap fè sou \npwezi Nima yo. “Premye Jen” se you pwezi Powèt Nima \n\n\nekri pou Gasnè Remon, ki mouri Brach, Leyogan.Men \nlanmò Gasnè Remon pa you senp lanmò, li se you tem- \nwayay koumanjenn ki konsyan yo konn pèdi lavi yo nan lit \nkont diktati sanginè Divalye a. Mete sou sa, depi 1929 rive \njouk 1900-jodi a, jèn ayisyen yo pa janm pa sou volan tout \nboulvèsman politik, tout sakad sosyal ki pouse bourik \nistwa peyi d Ayiti pi devan. Ak sa n ap kab di: “pi piti pi \nrèd vre.” \n\n\nRete! Apa nou fin di bonkou koze sou pwezi nèg la epi \nnou pa di anyen sou otè a menm? Gasnè Nima se you nèg \nLeyogan ki ateri Nouyòk. Pwezi se te boulpik misye depi \nnanpeyil, men seisitmisye vin fè konenans ak de gwo koze \nki pral kite you gwo tras nan pwezi misye pral ekri yo. \nGasnè vin fè konenans ak ekriti lang kreyòl la, lang man- \nman l ak papa lisit. Depi jou sa a, li pa janm pa met plim li \natè pou li pa trase panse l an kreyòl. Se anpil lekti ak anpil \ndevosyon ki fè misye gentan kapab ouvè tout kalbas tèt epi \nvide tout panse l atè ba nou nan lang natif natal li. Mete sou \nsa, Gasnè vin fè konesans ak koze mouvman lit liberasyon \npèp ayisyen an, e misye pa pran lontan pou I pyete epi \nchwazi kan pèp la. Yon nonm pap mete Gasnè nan lo gwo \nentelektyèl. Se you sitwayen ki gen je klè, e ki pa pè limyè. \nKon sa misye toujou pare pou li fwote je li nan tout literati. \nMen plis pase sa, Gasnèse you bon zanmi. Se you nèg ki gen \nwi ak non. Se on nèg ki gen konviksyon. M te di Gasnè : \n“Monchè, se dwòl ou rele Gasnè Nima. Paske gen Gasnè \nRemon ak you sèten Nima, se de (2) jèn ki mouri pou Ayiti. \nMisye reponn mwen: “Anben, m gen de bon ekzanp \ndevan m.” \n\nMJewòm Jak \n\n\n—90— \n\n\nKalve \n\n\nTimoun pou vè toufe \npou oto kraze \n\n\npou lougawou manje \nSe pitit malerèz. \n\n\nTimoun pou malnitrisyon touye \npou militè ansasinen \nantere tankou chen \n\nSe pitit malerèz. \n\n\nMalerèz nan peyi m \n\nTout kou! Se pou yo \n\nKoutba se pou yo \n\nKout pye se pou yo \n\nKaka san savon se pou yo tou. \n\n\nMen ki jou? Tonnè! \nPou lapli sa a tonbe \n\n\nPou lakansyèl sispann souse san malerèz \nSou tèt mòn lamizè. \n\n\nMETE \n\n\nHGasnè Nima \n\n\n\n\n\nBillet à ma mere \n\n\nToi qui guidas mes pas \n\nau seuil de mes premières heures. \n\nToi qui m' as appris pour la vie \n\nque la souffrance rime avec l' espérance. \nToi maman! \n\nJe pense a toi! Penses-tu a moi? \n\nJe sais que tu es nue, blanchie par la détresse \net par l'avarice du drapeau étoilé. \n\nJe sais que tes rues sont endeuillées \n\net ornées d'épines. \n\nJe sais que mes frères calcinent dans l'enfer \ndes bateys \n\net d' autres croupissent \n\nà Krome \n\nau Texas \n\nau Navy-yard. \n\nJe sais que tes entrailles sont sechées \n\npar ces vinat-huit annèes de soleil sans pluie. \nJe sais Maman! \n\nJe sais tout! \n\nMais ne pleures pas! \n\n\nMa joie d'ètre ton fils est de savoir \n\nque demain sera a nous. \n\nA nous les églises \n\na nous les écoles \n\na nous les tribunaux \n\nanous de penser \n\nanous d'agir \n\nà nous de tisser le manteau de ton sublime avenir. \nNe pleures plus! \n\nPlus de pleures! \n\nIl n° y aura plus d'arrivée a Boutilliers \n\nà la Tortue, ni à Ouanaminthe. \n\nI n'y aura plus de-Malice et de Bouqui. \n\nIl n'y aura ni de manche noire ni de manche rouge \n\n\nei \n\n\nmais une autre, unie,qui portera le brassard \n: anti-misère | \nPou allumer le boucan de ta victoire. \nEt faire briller le soleil de ton histoire. \nNe pleures pas! : \nMaman, ne pleures pas. \n\n\nGasnèNima \nJI 985 \n\n\n\n\n\n\n\n\n\n\n\nPeyizan Pòv \n\n\nKi sa nou ye? \n\nNou menm ayisyen pòv \nki blayi nan fant mòn. \nDepi grèv lapli a \n\nN ap woule nan pousyè \nTankou timoun petevi. \n\n\nKi sa n ap ye nan lavi? \n\nLè yo touye tout kochon n \nKou moun ki gen komilis. \nBenèt vòlè tè n, kafe n \nZaboka n, se dezoutwa \nTou wòwòt li kite sou pye. \n\n\nKi sa pou n ye sou latè? \n\nNou rele gras lamizèrikòd \n\nMizè sere kòd li pi di nan kou n. \nZotobre ak grandon \n\nmare kontra sou tout pyebwa \npou yo etenn lespwa n. \n\n\nKi jan pou n fè, \n\nNou menm peyizan pòv? \nKi pandye dèyè mòn \nTankou vye rad sal, \n\nTou wouye, tou depafini \nsou branch kandelab. \n\n\nKote n ap gad \n\nSi nou pa mache makonnen \nTankou you kolonn kabrit \nTankou you kolonn kako \n\npou nou fè you sèl fòs \n\npou n janbe enpas esplwatasyon. \n\n\nBGasnè Nima \n\n\nOA =. \n\n\n\n\n\nLe you tan fini \n\n\nLè you tan fini \nSe you tan nouvo ki pou kòmanse. \n\n\nMakak sale a sove \n\nTout zonbi gen foli bawon \nLajounen kou lannuit \n\nY ap diskite eleksyon \n\nOu pa ta di se sa \n\nKi grangou peyi a. \n\nMalere! atout n ap travay di \nFò nou pa dòmi di \n\nSe pou n veye konplo \n\nPou nou pa tonbe K.O. \nNan karès K.N.G. ak U.S.A. \n\n\nMwen! kandida pa m \nSe travayè yo \nyou solda tankou Che \n\nPéral ak Sandino. \nKandida pa m \nSe mas pèp la. \n\n\nLè you tan fini \nSe you tan nouvo ki pou kòmanse. \n\n\nGasnè Nima \n\n\nPoul larele \n\n\nPou yo \npoul se te pou plimen \nkraze zo al lage titanyen. \n\n\nLavi poul \n\nse lavi machin faktori \nsolèy cho nan batèy. \nLavi poul \n\nse lavi flè dizè \n\nti sentaniz \n\nak Leya Kokoye. \n\n\nDepi lendepandans \n\nvap plimen poul la \n\nanba gwo diskou \n\nkominike \n\nepi dlo bouyon \n\nmizik ak tafya sou tout boulva. \n\n\nPoul la gaye nan tout peyi \nl ap fè lago kache ak lavi. \nTèlman | pran lanmè \n\nyo rele | pouldlo. \n\nYo rele | poul mouri tou, \npoul ki toujou kagou. \nMenm lè li grangou \n\nli pa janm rele. \n\n\nPou yo \npoul se te pou plimen \n\n\nkraze zo al lage titanyen. \n\n\nNou se poul ki mouri chak jou \nki leve chak jou tou. \n\nLè nou te kouche plat \n\nFòs nou t ap kouve \n\nSou nich tèt ansanm \n\n\n596% \n\n\npou n te sa teke, kodase \njouk nou tounen pwa grate \nnan fiftiwann janklodis vo. \n\n\nPoul la rele \n\nli rele toupatou \n\nmen li poko libere. \n\nPoul ki lib \n\nSe poul san kòd nan pye | \n\npoul k ap mache, grate, beke kote l vle \npoul ki pa gen mèt \n\nk ap voye sinistre devan l. \n\n\n\n\n\n\n\n\n\n\nPoul la rele \nAba dappiyanp \nSe li k ponn ze! \n\n\nba malfini \nye \n\n\nGasnè Nima \n\n\nLe jour des pauvres \n\n\nO jour! \nQuel jour serait-ce ?. \n\n\nMa mère reverra la face \nde ses nombreux fils exilés, réfugiés. \n\n\nO Jour! \n\nQuel jour serait-ce ... ? \n\nNous nous entr aiderons pour \n\ndéchirer les suaires de l'hypnotise, \n\npartager la vie \n\nproclamer l'union; \n\nau nom de l'inoubliable nuit du Bois-Caiman. \n\n\nO jour! \n\nQuel jour serait-ce...? \n\nLe lion, le chêne, l'éléphant ne seront plus flatté; \nla fourmi pourra travailler \n\nsans crainte d’être piétinée. \n\nLes oiseaux chanteront leurs douleurs. \n\nLa vérité brillera dans les champs \n\ncomme dans les salons. \n\nLes étudiants, les intellectuels ne ramperont plus \npour conquérir certaines chaises. \n\n\nO Jour! \n\nQuel jour serait-ce ... ? \n\nLes murs, les rues, les vallons, les côteaux \nnoircis par la misère \n\nretrouveront leur teinte du Bleu et du Rouge. \nEt les pauvres auront leursbiens mérités \n\net ne glaneront plus. \n\nIls ne rêveront plus à la pluie d'étoiles \n\nQue ce jour soit un autre premier. \n\nQu' on le batisera: “La fête des pauvres.” \n\n\nGasnè Nima \nSeptembre 1983 \n\n\n\n\n\nPremye Jen \n\n\nSolèy k ap bouske lanmè \npou konbat lafen. \n\nSigal k ap chache libète \npou l chante doulè frè. \n\nFrè k ap bourike san touche \nEtidye, san manje, san biye \npa dwe bliye jou sila a. \n\n\nLoray trangle zwazo n, \n\nkraze kalbas dlo n. \n\nTout kò n se mak dan: \n\ndan tig, dan bourik, dan leyopa. \n\nN ap pran kou toupatou, \n\nn ap tonbe grenn pa grenn. \n\npou nou leve, donnen kou mango. \nNou pa ka bliye jou sila a. \n\n\nPremye Jen! Premye Jen mezanmi! \nSe jou pou n mache, \n\nal rache tout vye zèb \n\nsou fòs kanmarad la. \n\nSe jou pou n al Brach, Leyogan \nkote san | te koule desann \n\nkote san l te pete rele: \n\naba esplwatasyon! \n\nPou nou menm travayè sanzavwa \npeyizan depareye \n\natizan pòch lanvè. \n\nNou pa dwe janm bliye jou sila a. \n\n\nGasnè Nima \n\n\n\n\n\n\n\n\nDLL \n\n\na \n\n\nBoston Public Librar \n\n\n\n\n\nKi ie ATE \n\n\n(Jeune ‘ilarté) \nPIBLIKASYON YON GWOUP \nJÈN AYISYEN NAN NOUYÒK \nP.O. BOX 56 RUGBY STATION \nBROOKLYN, NY 11203 \n\n\n\n\n\nki \nL aa F \nApre “cinq décénies d' histoire du mouve: \nment etudiant haitien — you iiv nou pibliye an \ndesanm 1981, jodi a ekip piblikasyon KLATE a Jeune \nCia:1é) ap ofri nou Tonèl, yon liv pwezi an 5 pati. Tonèl \nrasanble tcut pwezi ki te parèt nan jounal Jeune Clarté \nyo, depi Fevriye 1978 volim il, No. 4 rive jouk Novanm- \nDesanm 1980-volim V, No. 1 ak pwezi 3 lòt powèt \npwogresis, anka you sèl fèy tòl. Piblikasyon sa a antre-riai. \nkad travay pratik nou. Tankou nou te di nan “N AP \nREDE ` 7°, yonseksnot temete deyò an: “1983: 1 \n“Nanti vyo,nappibliye sa nou ekri tenkou nap n. iye sa | \nlòt moi . ekr. depi nou wè l ap sèvi enterè pèp . sisyen \n\n\ndé \n\n\nan. \n\n\nA \n\n\nSOHIYO ENTERPRISES, INC. . \nA COMPANY OF PRODUCER, | \n| us cs & DISTRIBUTORS | \n\n\n\n\n\n\n\nsal EAST 92ND STR FF:", "description": null, "domain": "archive.org", "date": "2025-11-12 00:03:14", "url": "https://archive.org/stream/tonel/tonel_djvu.txt", "image_url": null}
