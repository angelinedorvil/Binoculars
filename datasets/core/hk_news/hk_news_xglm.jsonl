{"title": "Ayiti / Anviwonman : Kote rasin vilnerabilite Ayiti sòti ? - Rezo Nòdwès", "text": "Par Ecovert-Haiti *Konstat* Pasaj ouragan Melissa sou peyi Dayiti mete tout feblès yo deyò. Li revele, yon lòt fwa ankò, kijan nivo vilnerabilite peyi a ogmante pandan dènye ane yo, malgre egzistans sou papye yon Direksyon Pwoteksyon Sivil, yon Sant Ijans ak yon Sekretarya pou Jesyon Risk ak Dezas. Malerezman, enstitisyon sa yo pa rive reponn ak efikasite sou teren, nan kominote yo. Melissa te deja anonse avans li, men repons otorite yo te montre enkapasite ak neglijans grav nan planifikasyon ak prevansyon. Kijan yon peyi tankou Ayiti, ki chita nan basen Karayib la — yon zòn kote tanpèt, siklòn ak ouragan pase chak ane — pa rive mete sou pye yon plan jesyon risk solid pou limite enpak katastwòf natirèl ak degradasyon anviwonmantal ki ap ogmante chak jou nan dis depatman peyi a? *Kote rasin vilnerabilite Ayiti sòti ?* Katastwòf natirèl frape tout kote sou latè. Yo inevitab, yo afekte ekonomi, yo kreye estrès, domaj ak viktim. Men Ayiti, pandan deseni 2000–2010, te frape pa ouragan Hanna, Ike ak Gustave, ki te koze gwo dega nan Gonaives ak Okay, afekte plis pase 80 mil moun. Nan 2016, ouragan Matthew te touye plis pase 600 moun epi mete 1.5 milyon moun nan Grand Sid nan ensekirite alimantè. Oktòb 2025, Melissa frape menm rejyon an ankò kise Sidès, Sid,Grandans . Se toujou menm bilan yo, plis pase 30 moun mouri epi anpil pèt nan sektè agrikòl la. Retrospektiv sa a montre klèman ke Ayiti ap sibi frap repete anba katastwòf natirèl. Men, vilnerabilite sa a pa sòti nan move chans sèlman. Li gen rasin fon. *Fòm vilnerabilite yo* – Vilnerabilite Anvironmantal: Moun yo ap eksplwate resous natirèl yo san kontwòl, sa ki afebli kapasite anviwonman an pou absòbe chòk natirèl. – Vilnerabilite Fizik: Anpil moun bati kay nan zòn danjere san respekte norm teknik konstriksyon. – Vilnerabilite Ekonomik: Mank resous pouse moun viv nan zòn ki pa sekirize, kote risk yo pi wo. – Vilnerabilite Politik: Otorite yo pa gen kapasite pou pran bon desizyon, ni pou negosye ak patnè nasyonal ak entènasyonal. – Vilnerabilite Edikatif: Mank konesans sou relasyon ant moun ak anviwonman an mete popilasyon an plis ekspoze. – Vilnerabilite Enstitisyonèl: Koripsyon ak detounman fon nan enstitisyon lokal yo anpeche aksyon efikas pou redwi risk ak dezas. *Kisa ki ta dwe fèt pou redwi vilnerabilite an Ayiti ?* – Atake rasin vilnerabilite yo: Sa mande yon remiz an kesyon modèl politik ak kwayans ki ankouraje pasivite. Nou pa ka kontinye mete tout espwa sou Bondye san nou pa pran responsabilite nou. – Mobilize popilasyon an: Fòk moun sispann rete obsèvatè. Yo dwe angaje yo nan repons ak prevansyon katastwòf ki frape kominote yo. – Enplike kominote yo: Mete yo nan sant desizyon sou jesyon risk, epi ankouraje sektè vilnerab yo travay ansanm pou redwi danje. – Patisipasyon aktif: Popilasyon an dwe gen dwa ak mwayen pou patisipe nan tout desizyon ki gen rapò ak devlopman ak repons kont katastwòf. – Amelyore kondisyon sosyo-ekonomik: Fòk gen inisyativ pou konstwi vil rezilyan ak kominote dirab ki ka kenbe tèt ak chòk natirèl. – Ranfòse kapasite lokal yo: Fòk moun ki vilnerab yo gen mwayen pou yo vin aktè nan rediksyon risk nan zòn yo. – kreye yon fon pou kapab jere pwoblèm katastwòf natirèl ki deja pwograme nan aksyon gouvènman gen pou fè. *Konklizyon* siklòn, gwo van ak lapli pa ka evite. Men, pi bon fason pou jere yo, se pa tann dènye minit. Se mete an plas mezi prevantif, ranfòse kapasite lokal yo, epi konstwi yon kilti rezistans ki chita sou solidarite, konesans ak aksyon. Ekip Ecovert-Haiti. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Par Ecovert-Haiti *Konstat* Pasaj ouragan Melissa sou peyi Dayiti mete tout feblès yo deyò. Li revele, yon lòt fwa ankò, kijan nivo vilnerabilite peyi a ogmante pandan dènye ane yo, malgre egzistans sou papye yon Direksyon Pwoteksyon Sivil, yon Sant Ijans ak yon Sekretarya pou Jesyon Risk ak Dezas. Malerezman, enstitisyon sa yo pa rive", "domain": "rezonodwes.com", "date": "2025-11-07 19:22:35", "url": "https://rezonodwes.com/?p=368765", "image_url": null, "xglm_generated_text_wo_prompt": "ontinue this article with similar tone."}
{"title": "Kolaborasyon AKA ak DNL: Yon bèl boukè pwomès - Rezo Nòdwès", "text": "Pou mete plis koulè nan selebrasyon Mwa Lang ak Kilti Kreyòl nan mwa oktòb 2025 lan, nan Ayiti, vandredi 24 oktòb 2025, Akademi Kreyòl Ayisyen (AKA) mete tèt ansanm ak Direksyon Nasyonal Liv (DNL) pou òganize yon Jounen Liv Kreyòl. Anba tèm: « DNL ak AKA  men nan men pou pwomosyon lang ak literati kreyòl”, aktivite a te rasanble Akademisyen, kreyolis, ekriven, mezon edisyon, dizè, komedyen ak gwoup mizik nan lokal DNL sou Bourdon(Pòtoprens), nan yon atmosfè lanmou, pataj, panse ak kreyativite. Prezidan Akademi Kreyòl Ayisyen an, Akademisyèn Rosilia François CORNEILLE, Mesye Ersnt SAINT-LOUIS, Direktè jeneral DNL, Marc EXAVIER, yo chak bò kote pa yo, te salye asistans lan epi voye felisitasyon pou bèl kolaborasyon sila ki sanble bab pou bab ak yon bèl boukè pwomès. Nan mitan wonnsant lan, pou ede asistans lang pi byen konprann sans tèm selebrasyon mwa oktòb la, amenajman lengwistik, lang kreyòl nan edikasyon ak istorik selebrasyon jounen 28 oktòb la, kat (4) Akademisyen te prezante yon konferans espesyal. Se Sekretè Egzekitif AKA, Mesye Samuel JEAN-BAPTISTE ki te jwe wòl majòdjòl nan seyans sila. Konferansye yo se te Akademisyen Jean Grégory CALIXTE, Akademisyèn Marie Rodny LAURENT, Akademisyen Christophe Philippe CHARLES ak Akademisyen Jean Pauris JEAN-BAPTISTE… Konferansye yo fè prezantasyon wololoy. De enstitisyon yo te pwofite okazyon an pou onore plizyè pèsonalite ak òganizasyon pou kontribisyon yo nan pwomosyon lang ak literati kreyòl ayisyen an: Éditions Freda, Akademisyèn Jocelyne Lévy TROUILLOT, Kopivit L’Action Sociale ak Akademisyen Jean Pauris JEAN-BAPTISTE. Toujou nan lespri rekonesans ak valorizasyon, AKA ak DNL te lanse premye echantiyon Mize Panteyon Kreyòlis la, kote yo prezante plis pase dis (10) planch pou mete limyè sou kontribisyon yon dividal pèsonalite nan patrimwàn literè kreyòl la: Oswald DURAND, Georges SYLVAIN, Émile ROUMER, Félix MORISSEAU-LEROY, Frankétienne, Mercédès Foucard GUIGNARD (Deyita), Émile Célestin MÉGIE, Georges CASTERA, pou nou site sa yo sèlman. Boutofen, gwoup mizikal « Matrouba » te pote yon animasyon wòdpòt pou te mete plis chalè nan jounen sila. Yon eksperyans ki fenk pran nesans, men ki gen tan pote fri. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pou mete plis koulè nan selebrasyon Mwa Lang ak Kilti Kreyòl nan mwa oktòb 2025 lan, nan Ayiti, vandredi 24 oktòb 2025, Akademi Kreyòl Ayisyen (AKA) mete tèt ansanm ak Direksyon Nasyonal Liv (DNL) pou òganize yon Jounen Liv Kreyòl. Anba tèm: \"DNL ak AKA men nan men pou pwomosyon lang ak literati kreyòl”, aktivite", "domain": "rezonodwes.com", "date": "2025-11-07 19:22:36", "url": "https://rezonodwes.com/?p=368242", "image_url": null, "xglm_generated_text_wo_prompt": "Continue this article with similar tone."}
{"title": "Jistis pou Ouvriye-Travayè ann Ayiti - Rezo Nòdwès", "text": "​ https://www.youtube.com/watch?v=Ss6-xjwD3jo ​ Kriz malouk k ap brase bil peyi a pouse anpil moun denonse Leta ayisyen ak plizyè fraksyon nan boujwazi a nan finanse gang. Men pa gen anpil vwa ki montre se klas travayè yo ak klas popilè yo anjeneral ki pi gwo viktim politik makawon sa a. Pandan 18 mwa pouvwa Konsèy Prezidansyèl Tranzisyon an, pouvwa a pa sèlman pèmèt gang yo boukle pifò Pòtoprens, fonse sou Plato Santral, kontinye layite nan Latibonit epi antre nan depatman Nodwès. Malgre tout rapò bilan sou vyolans sa yo, li pa posib pou konnen kantite travayè agrikòl ki pèdi vi yo, jaden yo, bèt yo, kay yo, elatriye. Sa valab pou travayè nan sektè sèvis yo tou nan vil yo ki ap viktim chak jou. Leta a fè kòmsi travayè yo ak tout sa yo posede pat gen itilite nan sosyete a. Leta a pa sèlman meprize travayè ki viktim anba vyolans kriminèl, men li neglije tou revandikasyon sendika yo. Youn nan ka ki pi grav se Ministè Ledikasyon Nasyonal ki kite tout ane akademik 2024-2025 la pase san l pa reponn revandikasyon pwofesè lekòl piblik yo. Jounen jodi a lekòl la ofisyèlman relouvri, Minis Edikasyon Nasyonal, Antoine Augustin,kontinye neglije revandikasyon sendika pwofesè yo apre li fin dekrete nan non gouvènman an , Lek ò l Ayiti kraze . Pandan travayè nan lekòl piblik pa touche, pa jwenn lèt nominasyon yo kòmsadwa, non manm KPT, manm gouvènman ak anpil minis site nan eskandal piyaj kès Leta jan anpil rapò ULCC montre sa. Pa gen lajan pou peye travayè nan ledikasyon, ak anpil lòt sektè men gen anpil milyon pou minis, direktè jeneral ak prezidan pou al sere. Nan yon lòt nivo, KPT ak gouvènman an krache tou sou travayè nan izin soutretans yo ak nan sektè sèvis ki touche salè minimòm yo. Gen plis pase 3 lane, depi salè a pa monte. Poutan lalwa di : depi enflasyon depase 10%, salè minimòm nan dwe ajiste rapidman. Se yon prensip minimal pou jere rapò travay nan sektè sa yo. Gouvènman an pa ajiste salè a malgre gen yon rekòmandasyon konsèy siperyè salè a ki mande pou mete l 950 goud depi plis pase 4 mwa. Malgre tilajan sa a pa respekte nivo enflasyon an ki souvan atenn 30 a 40% pandan 3 dènye ane sa yo, KPT ak gouvènman Didier Fils-Aimé a pa dakò ogmante salè a. Pratik sa a pa nouvo, se toujou yon fason pou l pèmèt boujwa kapitalis yo eksplwate fòs travay ouvriye yo menmsi ouvriye yo pa gen posibilite repwodui fòs travay yo, pa kapab okipe fanmi yo, peye lekòl pitit yo, elatriye. Nou menm, nan Ayiti Koupe Fache, nou denonse pratik pouvwa reyaksyonè KPT ak Didier Fils-Aime a. Nou pote solidarite nou bay tout travayè lekòl piblik ak lòt sektè kap mande bon kondisyon travay. Nou mande tou pou salè minimòm nan fikse a 2 500 goudpa jou, jan sendika travayè yo mande sa a prese presepou sektè soutretans lan ansanm ak yon salè vivab pou tout travayè yo nan peyi a. Nou solidarize ak mobilizasyon ouvvriye yo ap fè nan peyi a pou : 1) Egzije gouvènman an ak DGI pran yon kominike pou DGI kanpe sou tout taks yo tankou: IRI, FDU, CAS, CFGDTC ak 10% sou bonis ak èsiplimantè 2) Yon arete ki fikse salè minimum  nan pou ouvriye yo nan sektè tekstil la ak divès lot kategori travayè nan  epi bay CSS la mwayen pou  travay sou nevyèm rapò a prese prese. 3) Ajisteman salè minimòm chak ane, jan lalwa mande l, pou akonpaye to enflasyon an. 4) Peman obligatwa pou Dimanch, apre 48 èdtan travay pa semèn, jan Kòd Travay la prevwa li. 5) Akonpayman sosyal pou ouvriye yo, paske salè aktyèl la pa ase pou viv. 6) Nou mande pou  KODEVI  bay garanti li pap fè okenn reprezay sou ouvriye / ouvriyèz yo ak reprezantan sendika ki te patisipe nan mouvman revandikasyon yo. Se kondisyon pou ouvriye ak ouvriyèz yo reprann travay. Viv solidarite tout travayè pou yon salè vivab! Raoul Gérard Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "​https://www.youtube.com/watch?v=Ss6-xjwD3jo​ Kriz malouk k ap brase bil peyi a pouse anpil moun denonse Leta ayisyen ak plizyè fraksyon nan boujwazi a nan finanse gang. Men pa gen anpil vwa ki montre se klas travayè yo ak klas popilè yo anjeneral ki pi gwo viktim politik makawon sa a. Pandan 18 mwa pouvwa Konsèy Prezidansyèl Tranzisyon an, pouvwa a pa sèlman pèmèt gang yo boukle", "domain": "rezonodwes.com", "date": "2025-11-07 19:22:37", "url": "https://rezonodwes.com/?p=368098", "image_url": null, "xglm_generated_text_wo_prompt": "his article with similar tone."}
{"title": "Akademi Kreyòl Ayisyen depoze valiz nan Depatman Nò ak Nòdès pou mwa kreyòl 2025 lan - Rezo Nòdwès", "text": "Lendi 13 oktòb 2025 lan, nan lokal Lameri vil Okap, Akademi Kreyòl Ayisyen lanse ofisyèlman yon toune espesyal sou Depatman Nò ak Nòdès ki dwe bout mèkredi 16 oktòb. An prezans, Majistra vil la, madam Angeline Bell, kad Meri a ak plizyè notab, prezidan Akademi an, Akademisyèn Rosilia Francois Corneille anonse plizyè aktivite pou make mwa selebrasyon lang ak kilti kreyòl la nan rejyon an. Rankont ak kozri nan lekòl, konferans nan inivèsite, rasanbleman nan Sant kitirèl, rankont ak pwofesè kreyòl, distribisyon Premye ak Dezyem Rezolisyon AKA sou òtograf lang kreyòl la, distribisyon FELmag fè pati pwogramasyon AKA a pandan twa jou toune a. «Se avèk anpil fyète n ap kolabore ak Akademi Kreyòl Ayisyen pou n reyalize yon bon pasaj enstitisyon an nan vil Okap nan konteks mwa kreyòl la. Se yon gwo tonton plezi pou mwen la paske lang ak kilti kreyòl la se sa ki konekte nou. Se sa ki konekte tout Ayisyen ansanm kèlkeswa kote yo ye sou latè. Lameri vil Okap kontan kolobore ak Akademi an e nou swete l yon bon sejou nan vil Okap », nou t ap site premye Merès la, madam Angeline Bell. Nan diskou li pou sikonstans lan, prezidan Akademi Kreyòl Ayisyen an, Akademisyèn Rosilia Francois Corneille raple tèm mwa selebrasyon lang ak kilti kreyòl 2025 lan : « Lang kreyòl : zouti devlòpman tout repiblik la ». Li te tou pwofite fè yon ti rale sou nesesite pou gen yon vijilans nasyonal, tout kote nan peyi a pou pèmèt tèm mwa kreyòl 2025 lan vin yon reyalite toutbonvre : « Yonn nan premye siy respè pou Leta dwe montre si li vle respekte sosyete a, se bay popilasyon an sèvis nan lang li. Se pou sa, tèm mwa oktòb 2025 la envite nou pou nou vin pi vijilan. Wi. N ap veye. N ap veye nan lekòl, nan legliz, nan medya, nan tribinal, nan lopital, nan Ministè yo, nan administrasyon piblik kou prive, ak tout lòt espas sèvis piblik ak sèvis sosyalizasyon yo. Pou mesye Samuel Jean – Baptiste ki se Sekretè Egzekitif AKA a, tèm sila a se yon envitasyon Akademi Kreyòl lanse bay bay tout enstitisyon Leta ak enstitisyon prive nan peyi a sou plas endispansab lang kreyòl nan devlòpman entegral peyi Ayiti. Peyi nou pa kapab fè wonnpòt si nou pa mete lang kreyòl la nan wonn sant lan Akademisyèn Corneille jwe fò sou wòl ak enpòtans lang nasyonal ayisyen an nan dinamik pou mete peyi a sou ray alemye. Li raple misyon konstitisyonèl Akademi Kreyòl Ayisyen an, mete aksan sou nesesite pou tout moun alawonnbadè respekte lang yo : « Esperyans lavi chak jou a mete sou leson istwa nou ba nou kòm pèp pwouve nou sa: Peyi nou pa kapab fè wonnpòt si nou pa mete lang kreyòl la nan wonn sant lan.  Poudayè, nou fè anpil eksperyans deja nan sosyete nou an. Nou rive konprann fasil lè pou nou pale ak popilasyon an, si nou vle li byen konprann nou, nou konnen ki lang pou nou pale: Kreyòl. Se pa pou granmesi, kandida, atis, biznisman k ap bay fè piblisite pou antrepriz yo, tout aktè nan sosyete a ki vle atire foul yo, yo toujou itilize lang kreyòl: paske yo konnen se atravè lang sa a yo kapab rive atire atansyon pèp ayisyen an, si li vle kominike tout bon ak li. Se nan menm kouran sa a, nan menm liy sa a, si nou vle onè, si nou vle aji an responsab, nou konnen nan ki lang pou nou planifye, pwopoze, operasyonalize tout sa n ap fè pou sosyete ayisyen an. Selon lespri Konstitityon 1987 la ki kreye Akademi Kreyòl Ayisyen an – [*ki pa yon jandam, nou dwe siyale sa -]* ki gen yon misyon klè: kore devlòpman lang kreyòl la. Akademi an ap rete kanpe kinalaganach pou lang popilasyon an prezan nan tout dezisyon nan sosyete a. Lè genyen pou rale zòrèy, n ap rale zòrèy; lè gen moun ki bliye, n ap repase memwa yo pou fè yo sonje; lè gen deriv, n ap mete ola. Se yon obligasyon istorik, mwen ta di tou yon obligasyon etik nou genyen pou nou respekte sosyete nou an pandan nou ap veye ». Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 13 oktòb 2025 lan, nan lokal Lameri vil Okap, Akademi Kreyòl Ayisyen lanse ofisyèlman yon toune espesyal sou Depatman Nò ak Nòdès ki dwe bout mèkredi 16 oktòb. An prezans, Majistra vil la, madam Angeline Bell, kad Meri a ak plizyè notab, prezidan Akademi an, Akademisyèn Rosilia Francois Corneille anonse plizyè aktivite pou make", "domain": "rezonodwes.com", "date": "2025-11-07 19:22:39", "url": "https://rezonodwes.com/?p=367597", "image_url": null, "xglm_generated_text_wo_prompt": "ntinue this article with similar tone."}
{"title": "Je klere sou leksikografi kreyòl 1958-2024 : istwa li, metòd li, leksik ak diksyonè li chapante, wòl yo lan amenajman lenguistik ann Ayiti - Rezo Nòdwès", "text": " Par Robert Berrouët-Oriol Linguiste-terminologue Conseiller spécial , Conseil national d’administrationdu Réseau des professeurs d’universités d’Haïti (REPUH) Konseye pèmanan, Asosyasyon pwofesè kreyòl Ayiti (APKA) Membre du Comité international de suivi du Dictionnaire des francophones Montréal, le 5 octobre 2025 KEPKAA Komite entènasyonal pou pwomosyon kreyòl ak alfabétisasyon SELEBRASYON MWA LANG AK KILTI KREYÒL, OKTÒB 2025 Onè respè pou Pradel Pompilus , pyonye leksikografi kreyòl ann Ayiti,otè premye « Lexique créole-français » (Université de Paris, 1958). Onè respè pou Pierre Vernet , fondatè Fakilte Lengwistik Aplike nan Inivèsite Leta d Ayiti, premye lengwis ki plede pou kreyòl ak fransè mache ansanm. Onè respè pou André Vilaire Chery , otè « Dictionnaire de l’évolution du vocabulaire français en Haïti » (tòm 1 ak tòm 2, Edisyon Édutex, 2000 ak 2002). Onè respè pou Albert Valdman , depi plis pase 50 lane li bay lang kreyòl la plizyè diksyonè ki kanpe sou fondas natal metodoloji leksikografi pwofesyonèl la. OKTÒB 2025, MWA LANG AK KILTI KREYÒL Tit atik la : « Leksikografi kreyòl 1958-2024 : istwa li, metòd li, leksik ak diksyonè li chapante, wòl yo lan amenajman lenguistik ann Ayiti » Ak atik sa a mwen pral fè nou voyaje andedan istwa leksikografi kreyòl la, sòti nan premye leksik Pradel Pompilus te pibliye an 1958 –« Lexique français-créole », Éditions de la Sorbonne, Paris, 1958–, jouk nou rive lan « Dictionnaire de droit du travail » avoka Philippe Volmar pibliye ann Ayiti (Éditions Charesso, Port-au-Prince, 2024) ». Leksikografi kreyòl / Oryantasyon metodolojik Lan atik sa a m ap prezante divès kalte zèv leksikografi kreyòl la chapante sòti 1958 rive jouk 2024 : mwen pral prezante / klase diksyonè kreyòl ak leksik kreyòl yo sou baz 4 prensip metodolojik . NÒT : 4 prensip sa yo se chapant metodolojik leksikografi kreyòl la . Fondasyon / baz metodolojik leksikografi kreyòl la gen 4 nivo ladan l : (1) mete kanpe/elabore oryantasyon editoryal diksyonè a (osnon leksik la) ; (2) mete kanpe/elabore « kòpis alabaz » (« corpus de référence ») diksyonè a (osnon leksik la) ; (3) mete kanpe/elabore « nomanklati » (« nomenclature ») diksyonè a (osnon leksik la) ; (4) devlope « analiz leksikografik » (« analyse lexicographique ») mo yo, ki vle di analize/klase mo yo selon kategori yo (non, pwonon, adjektif, vèb… ) epi bay definisyon mo yo lan diksyonè a . NÒT : yon leksik se yon lis mo (« liste de mots »), li pa gen definisyon ladan li. Lan yon dokiman inileng (« document unilingue »), kidonk ki ekri lan yon sèl lang, lè yon lis mo gen definisyon ladan l yo rele li « vokabilè » (« vocabulaire ») osnon « glosè » (« glossaire ») lè se yon dokiman ki bay esplikasyon sou sans mo ki ra (« mots rares ») yon lektè jwenn lan yon liv. Pa bliye : fondasyon / baz metodolojik leksikografi kreyòl la gen 4 nivo ladan l : premye nivo a se mete kanpe/elabore oryantasyon editoryal diksyonè a (osnon leksik la) . Men yon egzanp. Liv « Haitian Creole-English Bilingual Dictionnary » Albert Valdman nan pote bon jan limyè sou oryantasyon editoryal diksyonè sa a . Konsa nou jwenn sòti nan paj /i/ rive nan paj /xxxiv/ yon prezantasyon sistematik politik editoryal diksyonè sa a : « Préface » ; (b) « Introduction Remarks on Creole » ; (c) « Orthography and Sound System » ; (d) « Grammatical Sketch » ; (e) « Numbers in Creole » ; (f) « A User’s Guide to the Dictionnary ». Seksyon « A User’s Guide to the Dictionnary » a se yon « Gid itilizason » (« Guide de l’utilisateur du dictionnaire »), kidonk yon seksyon ki moutre izaje a kouman pou li sèvi ak diksyonè a. Lè li bay direktiv sa yo, Albert Valdman aplike tout bon vre premye prensip metodolojik oryantasyon editoryal diksyonè a . Ak klasifikasyon divès kalte zèv leksikografik yo, n ap ka konprann misyon ak sèvis leksikografi kreyòl la pote lan sosyete ayisyenn an, sitou nan sistèm edikatif nasyonal la kote li dwe bay didaktik kreyòl la bon jan limyè. Sa va pèmèt nou konprann ki kalte eritaj leksikografi kreyòl la kite pou peyi dAyiti, ki feblès osnon pwoblèm li jwenn sou wout li, ki bon travay li rive fè, ki pèspektiv li trase pou ane k ap vini yo. Oryantasyon metodolojik konrefans lan ap pèmèt nou trase wout pou yon « Pledwaye » tèt ansanm pou yon leksikografi kreyòl fètefouni andedan syans lang (an franse : les sciences du langage). Pi fò moun k ap sèvi ak yon diksyonè osnon yon leksik pa konnen kouman leksikograf ki se espesyalis nan domèn leksikografi rive ekri yo, ki pwotokòl syantifik yo sètoblije swiv pou fè liv sa yo. Ann Ayiti, pifò pwofesè lekòl osnon pwofesè kreyòl pa menm konnen gen yon aktivite syantifik ki koumanse lan peyi a depi lane 1958 lè Pradel Pompilus pibliye « Lexique créole-français » li a (Université de Paris, 1958). Se youn nan rezon ki fè mwen dedikase atik sa a pou 3 gran lengwis leksikograf ayisyen : onè respè pou Pradel Pompilus, Pierre Vernet, André Vilaire Chery. Atik sa a rasanble yon pakèt referans (atik ak liv) tout lektè ka chache jwenn pou konprann pi byen sa leksikografi kreyòl la ye. Jodi m ap sèvi ak kèk konsèp (« concepts »), kèk nosyon (« notion ») ak tèminoloji (« terminologie ») syans leksikografik la dèske yo se konsèp , nosyon ak tèminoloji debaz lan yon disiplin ki rele leksikografi . An fransè, konsèp , nosyon ak tèminoloji sa yo se : « lexicographie », « lexicographe », « lexicologie », « lexicologue », « lexicalisation », « lexicalisé », « locuteur », « terme », « étymologie », « unité lexicale », « catégorie grammaticale », « nom », « pronom », « adjectif », « verbe », « adverbe », eks. Mwen konsidere tradiksyon/adaptasyon konsèp sa yo an kreyòl poko rive franchi divès etap jouk pou yo ta atenn nivo estandadizasyon yo. Pa egzanp, nou ka jwenn konsèp ak vokabilè tèminolojik moun itilize an kreyòl nan domèn elektrisite nan « Petit lexique créole haïtien utilisé dans le domaine de l’électricité » (Edisyon Cahiers du Lacito/CNRS, 1976) ki se yon leksik fransè-kreyòl. Pwofesè Henry Tourneux te reyalize travay sa a nan vil Senmak lè l t ap kolabore ak Fakilte lengwistik aplike Inivèsite Leta dAyiti. Kidonk menm jan leksikografi kreyòl la poko ekri yon « Diksonyè jiridik kreyòl » osnon yon « Diksyonè lamedsin kreyòl », menm jan an li poko ekri yon « Diksyonè tèminoloji kreyòl » osnon yon « Diksyonè leksikografi kreyòl » ki va rasanble tout mo, tout nosyon nou ka itilize nan domèn leksikografi ak tèminoloji kreyòl. Premye pawòl : ann voyaje andedan vokabilè syans leksikografi a, andedan konsèp ki chapante leksikografi a Kisa sa vle di lè n ap pale de « Leksikografi », « Tèminoloji », « Diksyonè », « Leksik », elatriye ? Kit ou se pwofesè, elèv, tradiktè kreyòl osnon jounalis, ou ka sèvi selon bezwen w ak yon liv ki rele « Diksyonè » (« Dictionnaire » an fransè), osnon ak yon « Leksik » (« Lexique » an fransè). Yon « Diksyonè » osnon yon « Leksik » sòti nan sa « Lengwistik , syans lang », rele « Leksikografi » (« lexicographie » an fransè). « Leksikografi » se yon disiplin syantifik nan « Lengwistik aplike » (an fransè « Linguistique appliquée »). Men definisyon lengwis Marie-Éva de Villers bay pou disiplin « Leksikografi » a : « La lexicographie est la branche de la linguistique appliquée qui a pour objet d’observer, de recueillir, de choisir et de décrire les unités lexicales d’une langue et les interactions qui s’exercent entre elles. L’objet de son étude est donc le lexique , c’est-à-dire l’ensemble des mots, des locutions en ce qui a trait à leurs formes, à leurs significations et à la façon dont ils se combinent entre eux » (Marie-Éva de Villers : « Profession lexicographe » , Presses de l’Université de Montréal, 2006). TermiumPlus se non diksyonè elektwonik Biwo tradiksyon gouvènman Kanada. Men kouman li defini mo « Lexicographie » a : « Recensement et étude des mots pris dans leur forme et leur signification visant l’élaboration de dictionnaires de langue ». Nou pa dwe konfonn « Lexikoloji » ak « Leksikografi ». Branch lengwistik yo rele « Lexikoloji » a li etidye fonksyònman konpozant leksikal yon lang (diferan moso domèn kle lang lan), fason youn mare ak lòt, fason konpozant leksikal yo mache ak lòt domèn debaz lang nan (fonoloji, sentaks, semantik, mòfoloji). « Leksikografi » (sonje definisyon Marie Éva de Villers fèk bay la), se yon disiplin nan syans lang (lengwistik), misyon li se rasanble tout « mo » (egal tout « inite leksikal »), klase yo, epi bay deskripsyon yo. « Leksikografi » a gen yon wòl, yon misyon, li mache ak metodoloji leksikograf la itilize pou ekri diksyonè, leksik osnon glosè. Kidonk wòl leksikografi a se chache konnen ki kalite mo (« inite leksikal ») yon lang genyen, kouman lang nan rasanble mo yo epi kouman li klase yo, apre sa li bay yon definisyon pou chak mo nan yon liv ki rele diksyonè . Moun k ap fè travay sa a rele leksikograf . Yon leksikograf se yon espesyalis nan zafè lang, wòl li se etidye tout « mo » yon lang dekwa pou l klase yo epi pou l esplike sans yo. Konsa, lè l fin rasanble mo yon lang li klase yo nan yon diksyonè osnon yon leksik . Diksyonè a ka ekri nan yon sèl lang (lè sa a yo rele l « Diksyonè inileng ») ; li ka ekri nan 2 lang (lè sa a yo rele l « Diksyonè bileng »). Yon diksyonè klase mo yo jan yo mache nan lang nan, selon « kategori gramatikal » yo : « non », « pwonon », « adjektif », « vèb », « advèb »), eks. Yon diksyonè dwe bay definisyon tout mo li klase kon yon « inite leksikal » lang nan. Yon leksik pa bay definisyon mo yon lang, li se yon lis « mo » (« inite leksikal ») ki klase ann òd alfabetik ak tout etikèt yo rele « kategori gramatikal » : « non », « pwonon », « adjektif », « vèb », « advèb »), eks. Dapre tradisyon leksikografi a, nou jwenn divès kalite leksik nan divès domèn : leksik elektrisite, leksik jiridik, leksik lasante, leksik agwonomi/syans latè, leksik fè fòje, eks. Nan divès nivo yon lang osnon rejis yon lang (« niveau de langue », « registre de langue »), lokitè yo sèvi ak « mo » yo (« inite leksikal » yo) selon sa yo bezwen di. Konsa nan konvèsasyon tou lejou lokitè yo ka sèvi ak « mo » tankou « tabliye » ki se yon rad moun mete sou kò yo lè yo pral kwuit manje. Nan yon lòt nivo, lan domèn achitekti, yon « tabliye » se yon pati nan chapant yon pon (al gade definisyon « tablier » lan yon diksyonè franse : « Le tablier d’un pont est une structure porteuse qui supporte les charges du trafic routier et les transmet aux appuis ou aux éléments de suspension (suspentes ou arcs). Le tablier d’un pont peut être fait en acier ou en béton ». Nan yon diksyonè osnon nan yon leksik, yon « mo leksikalize » egal yon « inite leksikal » (an franse : « unité lexicale ») lang nan. Men kouman Grand dictionnaire terminologique (Office québécois de la langue française) defini mo « unité lexicale » la (sinonim li se « lexie » : « Unité fonctionnelle du discours constituée d’un ou plusieurs mots, qui d’une langue donnée et a un sens figé. (…) Par exemple, les mots simples « ( chat , ensoleiller ), les mots composés ( pomme de terre ) et les expressions ( petit train va loin ) sont des unités lexicales. » Kidonk yon « inite leksikal », yon « mo leksikalize » sa vle di yon mo senp osnon yon mo konpoze (« chèz » / « chèz ba », « motè » / « motè avyon »), li gen yon « fonksyon », sa vle di li jwe yon wòl nan gramè yon lang. Gen yon sit Entènèt ki rele « FrançaisFacile.com » ; li bay yon bon definisyon sou « fonksyon »/ « wòl » inite leksikal yo : « Tout mot a non seulement une nature grammaticale (nom, verbe, pronom…), mais aussi une fonction grammaticale dans la phrase. La fonction d’un mot ou d’un groupe de mots est le rôle qu’il joue dans la phrase pour que celle-ci ait un sens. Ces mots ou groupes de mots ayant une fonction essentielle, ne peuvent être ni déplacés ni supprimés. Ils sont indispensables pour la bonne compréhension de la phrase ». Sa vle di tout « mo », tout « inite leksikal » yon lang posede « kategori mo a »  : non, pwonon, vèb, eksetera, ki mare ak « fonksyon gramatikal li », sa vle di wòl li jwe pou yon fraz ranpli fonksyon semantik li, pou pèmèt tout lokitè konprann sans yon fraz menm jan. NÒT — Men kèk referans sou nosyon « inite leksikal » la : al gade atik sa yo : « La notion d’ « unité lexicale » en linguistique et son usage en lexicologie », Fabienne Cusin-Berche, revue Linx , 40 | 1999 ; « La notion d’unité lexicale et l’enseignement du lexique », Carmen Lederer, The French Review (American Association of Teachers of French), vol. 43, no 1, oct. 1969 ; « Les propriétés syntaxiques de l’unité lexicale », Alan J. Ford, Meta – Journal des traducteurs / Translators’ Journal, volume 18, no 1-2, mars 1973 (Actes du deuxième colloque international de linguistique et de traduction, Montréal, 4-7 octobre 1972) ; « Didactique du lexique et problématique de l’unité lexicale : état d’une confusion », Gérard Petit (Université Paris X), 2000 ; Jean Pruvost « Lexique et vocabulaires : une dynamique d’apprentissage », revue Études de linguistique appliquée , n°116, Didier-Érudition, 1999.) Dezyèm pawòl : leksikografi se yon syans, li gen pwòp istwa pa l, li mache ak metodoloji li ki chapante disvès kalte diksyonè lang Tradisyon leksikografi nan lemonn ansyen anpil, li gen plis pase 4 syèk depi li egziste. Nan tradisyon leksikografik lang fransè a, premye diksyonè inileng lan parèt an 1680, li rele « Dictionnaire français », se Pierre Richelet ki ekri li. Dezyèm nan se Antoine Furetière ki ekri li an 1690, li rele « Dictionnaire universel ». Twazyèm nan se « Dictionnaire de l’Académie française », li parèt an 1694. Se nan 19vyèm syèk la Pierre Larousse pibliye « Grand Dictionnaire universel », premye diksyonè ansiklopedik monn modèn nan. Pou premye fwa, kalite diksyonè ansiklopedik sa a bay orijin mo yo ansanm ak sans yo, li esplike divès nosyon istwa, jewografi, anatomi, eks. Gen divèjans sou dat ak non premye diksyonè lang fransè a. Dapre plizyè espesyalis, premye diksyonè leksikografi fransè a se yon diksyonè bileng fransè-laten : « Dictionaire français-latin » . Robert Estienne, otè liv sa a, pibliye li an 1539. Lòt espesyalis di premye diksyonè a rele « Thresor de la langue françoyse, tant ancienne que moderne », Jean Nicot pibliye l an 1606. Nan tradisyon leksikografik lang fransè a , gen plizyè kalite diksyonè. Dapre Alise Lehmann ak Françoise Martin-Berthet (gade atik yo a : « Les types de dictionnaires », revue Lexicologie , 2018), gen : diksyonè monoleng, diksyonè bileng, diksyonè miltileng, diksyonè lang, diksyonè ansiklopedik (egzanp : « Petit Larousse illustré »), diksyonè kiltirèl (egzanp : « Petit Robert », « Grand Robert », « Grand Larousse de la langue française »), diksyonè jeneral, diksyonè espesyalize (dictionnaires de langue spécialisés), diksyonè ansiklopedik espesyalize, diksyonè tèminolojik (egzanp : « Juridictionnaire », « Dictionnaire de droit international public »), diksyonè pou elèv lekòl (diksyonè aprantisaj lang, egzanp : « Mon Larousse en images », « Larousse mini débutants », « Robert scolaire », « Robert junior illustré », « Petit Robert des enfants », « Robert des jeunes »), diksyonè òtograf (egzanp : « L’orthographe par la phonétique », ancienne que moderne », Jean Nicot pibliye l an 1606. Le Robert), diksyonè an liy (sou Entènèt), diksyonè sou CDRom. Nan tradisyon leksikografik lang fransè a, pi gwo diksyonè a rele « Dictionnaire des francophones » (DDF) ; li rasanble plis pase 480 mil mo ki sòti nan 52 peyi sou latè (Ayiti bay diksyonè sa a plizyè mo tankou « dodin », « acra », « mamba »). Tout moun ka sèvi ak « Dictionnaire des francophones » la gratis depi w gen koneksyon Entènet. (Pou prezantasyon DDF la, al gade atik « Le DDF, « Dictionnaire des francophones », un monumental répertoire lexicographique de 400 000 termes et expressions accessible gratuitement sur Internet », se Robert Berrouët-Oriol ki ekri li nan jounal Le National, Port-au-Prince, 22 mars 2021. Nou ka tande antrevi Robert Berrouët-Oriol te bay jounalis Henry Saint-Fleur nan radyo CIBL- Montréal jou ki 31 mas 2021 an, « Le Dictionnaire des francophones : un répertoire lexicographique à découvrir ». Yon diplis : pou n konprann pi byen sa yo rele diksyonè elèv lekòl / diksyonè eskolè, al gade atik Jean-Claude Boulanger a : « Du côté de la petite histoire des dictionnaires scolaires modernes », atik sa a parèt nan « Aspects diachroniques du vocabulaire », Danielle Candel ak François Gaudin, Mont-Saint-Aignan, Université de Rouen et du Havre, 2006. Al gade lòt referans sa yo : Jean Pruvost : « Les dictionnaires d’apprentissage monolingues de la langue française (1856-1999) . Problèmes et méthodes » ( Les Dictionnaires de langue française. Dictionnaire d’apprentissage, dictionnaires spécialisés de la langue, dictionnaires de spécialité. Études de lexicologie, lexicographie et dictionnairique ) – 4, Paris, Honoré Champion, collection « Bibliothèque de l’Institut de linguistique française », 2001 ; Jean Pruvost, « Les dictionnaires d’apprentissage du français langue maternelle : deux siècles de maturation et quelques paramètres distinctifs », Éla , Revue de didactologie des langues- culture, vocabulaires et dictionnaires en français langue maternelle et en français langue étrangère, 1999 / 116 ; Jean Pruvost, « Les dictionnaires d’apprentissage monolingues du français langue maternelle : l’histoire d’une métamorphose, du sous-produit à l’heureux pragmatisme en passant par l’heuristique », Euralex 2002 Proceedings ; Josette Rey-Debove : « Dictionnaires d’apprentissage : que dire aux enfants ? », Lexiques , Paris, Hachette, collection « Recherches et applications », 1989 ; René Lagane : « Les dictionnaires scolaires : enseignement de la langue maternelle », nan Franz Josef Hausmann, Oskar Reichmann, Herbert Emst Wiegand et Ladislav Zgusta (dir.), Dictionnaires. Encyclopédie internationale de lexicographie , II, Berlin/New York, Walter de Gruyter, 1990.) Nan tradisyon leksikografik lang kreyòl la , se pastè kongreganis ki ekri premye diksyonè kreyòl yo. Lengwis Annegret Bollée, manm fondatè « Comité international des études créoles (CIEC) » an 1976, ekri « Lexicographie créole : problèmes et perspectives », yon kokenn chenn atik, (nan Revue française de linguistique appliquée, 2005/1, vol. X). Li fè n konnen « Criolisches Wörterbuch » dapre C.G.A. Oldendorp (1767- 68) 2 frè Kongregasyon Moraves yo ekri, se premye diksyonè lang kreyòl ki egziste. Li montre liv sa a se te yon diksyonè « negerhollands » (« nèg olandè yo/ Hollandais ») » kidonk lang moun te pale nan Zile Vyèj jouk rive nan XXyèm syèk. Dezyèm diksyonè kreyòl la rele « Wörterbuch des Saramakkischen » , se J.A. Riemer ki ekri l an 1779. Lengwis Annegret Bollée ba nou « batistè » leksikografik lang kreyòl la . Li di nou dapre Dominique Fattier (1997, 256) « L’œuvre fondatrice », premye dokiman ki kreye leksikografi lang kreyòl la rele « Manuel des habitants de Saint-Domingue », S.J. Ducœurjoly (1802), yon misyonè Jezuit ekri. Li di liv sa a se yon « Glosè », li gen 395 « antre » (egal « mo » ki klase annòd alfabetik nan yon diksyonè) ki enpòtan anpil pou n konprann istwa vokabilè kreyòl ayisyen an. « Glosè » a yo te ekri l pou kolon fransè ki ta pral ale Sendomeng prezante divès kalite konvèsasyon fransè – kreyòl. fransè . Nan menm atik sa a, 5Ki wòl yon diksyonè osnon yon leksik nan fonksyònman yon lang, nan yon sosyete osnon nan lekòl ? Lengwis-leksikograf yo ban nou yon bon jan lide : yon diksyonè gen anpil konesans ladan l, chak « mo » se yon konesans, chak « mo » se tankou yon pòtre tankou yon fotokopi yon reyalite nan lang nan lan tèl epòk osnon nan tèl lane. Chak « mo » nan yon diksyonè mache ak batistè li, kidonk ak etimoloji li. Dapre diksyonè Le Larousse, etimoloji se syans ki etidye orijin mo yon lang, ki chache konnen asandans ak evolisyon mo yo. Lengwis-leksikograf yo fè nou konnen yon diksyonè ka itil nan 3 domèn : nan aprantisaj yon lang , nan aprantisaj divès matyè nan lekòl (tankou jewografi, syans natirèl), nan tout aktivite kominikasyon oral osnon ekri . Se konsa jounalis, espesyalis piblisite, moun k ap ekri liv pou elèv lekòl, elèv, pwofesè, administratè, eksetera, ka sèvi ak yon diksyonè pou chache yon mo ak definisyon li. Twazyèm pawòl : leksikografi kreyòl se « syans mo kreyòl », li gen yon istwa, li gen chapant metodolojik li, epi leksikograf ap pibliye zèv yo (diksyonè ak leksik) depi lane 1958 Leksikografi kreyòl ayisyen se « syans mo » andedan lengwistik aplike, li ranmase deskripsyon ak definisyon tout kalite mo lokitè sèvi avè yo ann Ayiti, li klase epi li bay definisyon mo yo. Objektif li se « konseptyalize » / « kreye lide » epi ekri diksyonè ak leksik. Leksikografi ayisyèn nan genyen plizyè nivo : (1) leksikografi inidireksyonèl / sans inik / yon sèl sans (nan yon sèl lang : egzanp : « Diksyonè òtograf kreyòl ayisyen », otè yo se Pierre Vernet ak Bryan C. Freeman (Sant Lengwistik Aplike, Inivèsite Leta dAyiti, 1988). (2) Leksikografi bidireksyonèl /nan 2 sans: kreyòl-fransè, fransè-kreyòl, anglè-kreyòl, kreyòl-anglè. Egzanp : « English-Haitian Creole Bilingual Dictionnary », otè yo se Albert Valdman, Marvin D. Moody, Thomas Davies (Creole Institute, Indiana University, 2017). An jeneral, mwen sèvi ak ekspresyon « leksikografi kreyòl » lè m ap travay sou leksikografi inidireksyonèl menm jan ak leksikografi bidireksyonèl la. Leksikografi kreyòl se yon syans, se lengwis « émérite » Pradel Pompilus ki parèt avè l ann Ayiti ak premye leksik kote li etidye lang kreyòl ayisyen an, « Lexique créole-français », Université de Paris, 1958). Pradel Pompilus pibliye plizyè liv nan domèn « literati » ak domèn « lengwistik ». Nan domèn « literati » li ekri : « Pages de littérature haïtienne » (1951), « Manuel illustré d’histoire de la littérature haïtienne » ( 1961), « Histoire de la littérature haïtienne illustrée par les textes » an twa volim (1975 eks). Nan domèn « lengwistik » li ekri : « Lexique du patois créole d’Haïti », Paris : SNE, 1961 ; « La langue française en Haïti » (tèz doktora, Université de Paris, Institut des hautes études de l’Amérique latine, 1961 ; Port-au-Prince, Éditions Fardin, 1981) ; « Contribution à l’étude comparée du créole et du français à partir du créole haïtien », vol 1 : « Phonologie et lexique », Port-au-Prince, Éditions Caraïbes, 1973 ; vol 2 : « Morphologie et syntaxe », Port-au-Prince, Éditions Caraïbes, 1976 ; « Manuel d’initiation à l’étude du créole », Port-au-Prince, Impressions magiques, 1983 ; « Approche du français fondamental d’Haïti, le vocabulaire de la presse haïtienne contemporaine », Port-au-Prince, Faculté de linguistique appliquée, Université d’État d’Haïti, 1983 ; « Le problème linguistique haïtien », Port-au-Prince, Éditions Fardin, 1985. Pa bliye : Pradel Pompilus pa janm defann lide fo mamit kòmkwa fòk nou dechouke lang fransè a ann Ayiti pou n ka amenaje lang kreyòl la. Menm jan ak lengwis Pierre Vernet, fondatè Fakilte lengwistik aplike a, Pradel Pompilus te fè pwomosyon lang kreyòl la an menm tan li t ap defann dwa tout Ayisyen pou metrize lang fransè a epi sèvi ak li kòrèkteman jan atik 5 ak atik 40 Konstitisyon 1987 la mande pou sa fèt (al gade atik mwen yo : « Partenariat créole/français – Plaidoyer pour un bilinguisme de l’équité des droits linguistiques en Haïti », site Madinin’Art, 6 novembre 2019 ; « L’aménagement simultané du créole et du français en Haïti : une perspective constitutionnelle et rassembleuse », Madinin’Art, 24 novembre 2020 ; « L’aménagement du créole en Haïti et la stigmatisation du français : le dessous des cartes », Le National, 3 mai 2022) ; « L’aménagement du créole doit-il s’accompagner de « l’éviction de la langue française en Haïti » ? », Le National, 11 mai 2022). Kòm lengwis-tèminològ ki konekte ak eritaj leksikografi kreyòl pyonye yo kite pou nou depi 1958, an 2022, mwen reyalize yon gwo rechèch dokimantè sou tout travay ki te fèt nan domèn leksikografi kreyòl pandan 64 lane. Rezilta rechèch dokimantè sa a n ap jwenn li nan atik mwen an, « Essai de typologie de la lexicographie créole de 1958 à 2022 » (jounal Le National, 21 juillet 2022). Kidonk an 2022, mwen idantifye 64 diksyonè ak 11 leksik (inileng kreyòl, fransè -kreyòl, anglè-kreyòl) epi m klase yo. Pi fò ladan yo se liv papye, de twa ladan yo aksesib nan fòma elektwonik. Divès sous fè nou konnen premye diksyonè kreyòl ayisyen an pou XXèm syèk la se Jules Faine ki te ekri li an 1936, li rele « Dictionnaire français-créole », men diksyonè sa a rive pibliye apre 38 lane nan Éditions Leméac, Ottawa, an 1974. Jules Faine ekri yon lòt liv ki rele « Philologie créole / Études historiques et étymologiques sur la langue créole d’Haïti » (Port-au-Prince, Imprimerie de l’État, 1936). TABLEAU 1 / Dokiman sa yo pote bon jan enfòmasyon sou istwa leksikografi a, analiz ak kad metodolojik li, pwoblèm ak pèspektiv li Men yon echantiyon leksik ak diksyonè leksikografi kreyòl la pote ba nou : leksik ak diksyonè sa yo konfòm / tonbe daplon ak metodoloji leksikografi pwofesyonèl la. TABLO 2 / Echantiyon 10 leksik ak diksyonè kreyòl ki ekri ak zouti fondal natal metodoloji leksikografi pwofesyonèl la (80 dokiman parèt sòti 1958 rive 2024) Pa bliye, sa enpòtan anpil : nan tablo 2 a, leksik ak diksyonè kreyòl sa yo, otè yo ekri yo ak zouti metodoloji leksikografi pwofesyonèl la , se poutèt sa yo se pwodiksyon syantifik toutbon vre. Jan mwen te déjà fè nou konnen, metodoloji leksikografi pwofesyonèl la mande leksikograf yo respekte 4 gwo prensip : (1) leksik ak diksyonè kreyòl yo dwe bay bon jan esplikasyon sou pwojè editoryal ak leksikografik yo, epi yo di aklè ki kalte moun diksyonè a pral jwenn ; (2) leksik ak diksyonè kreyòl yo dwe byen idantifye « kòpis referans » lan, se sa nou rele « corpus de référence », an fransè sa vle di tout kalite dokiman yo depouye/konsilte/analize anvan yo ekri diksyonè a ; (3) leksikograf la dwe elabore/mete kanpe « nomanklati » (« nomenclature ») diksyonè a ki gen tout « mo »/« inite leksikal » yo jwenn nan « kòpis referans » lan (« corpus de référence ») ladan l ; (4) leksikograf la dwe fè « analiz leksikografik » tout « mo »/« inite leksikal » yo te chwazi nan etap preparasyon « nomanklati » diksyonè a : li dwe bay kategori gramatikal mo yo ; ekivalans mo ki sòti nan yon lang pou rive ak tradiksyon li an kreyòl (nan ka diksyonè bileng) ; definisyon mo yo, fraz-kontèks mo yo, nòt pou esplike mo yo pi byen (nan ka diksyonè bileng). Metodoloji leksikografi pwofesyonèl la se potomitan leksikografi kreyòl la : jan nou fenk esplike l la, li rasanble tout prensip yon leksikograf dwe respekte lè l ap ekri yon diksyonè osinon yon leksik. ( NÒT — Al gade atik sa yo mwen ekri sou metodoloji leksikografi kreyòl la : « Plaidoyer pour une lexicographie créole de haute qualité scientifique » (Le National, 15 décembre 2021), « Toute la lexicographie haïtienne doit être arrimée au socle méthodologique de la lexicographie professionnelle » (Le National, 31 décembre 2022, « Lexicographie créole : retour-synthèse sur la méthodologie d’élaboration des lexiques et des dictionnaires » (Le National, 4 avril 2023, « La lexicographie créole en Haïti : pour mieux comprendre le rôle central de la méthodologie dans l’élaboration du dictionnaire créole » (Rezonòdwès, 16 décembre 2023). Pami 9 referans tablo 2 a, mwen idantifye diksyonè Albert Valdman nan, « Haitian Creole-English Bilingual Dictionnary » (Creole Institute, Indiana University, 2007). Diksyonè sa a se yon kokenn chenn travay syantifik, li respekte metodoloji leksikografi kreyòl la . Ann gade lan tablo 3 a mo « pipirit » la lan diksyonè sa a. NÒT — Diksyonè sila a dwe sèvi pou « modelize » tout travay lan domèn leksikografi kreyòl la : sa vle di li dwe sèvi kòm modèl, kòm « kad metodolojik » k ap oryante fabrikasyon diksyonè kreyòl yo. TABLO 3 / Egzanp yon ribrik leksikografik nan yon diksyonè bileng anglè-kreyòl ki respekte metodoloji leksikografi kreyòl la (referans : « Haitian Creole-English Bilingual Dictionnary » (HCEBD), Albert Valdman, Creole Institute, Indiana University, 2007, p. 559) Rechèch dokimantasyon mwen reyalize sou leksikografi kreyòl la te pèmèt mwen ekri premye « Essai de typologie de la lexicographie créole de 1958 à 2022 » (jounal Le National, Pòtoprens, 21 jiyè 2022). Dokiman sa a se premye gwo travay klasman tout dokiman (leksik ak diksyonè) leksikografi kreyòl la fè depi 1958 jouk rive lan ane 2022. Travay klasman sa a montre gen plizyè diksyonè ak leksik bileng (1) ki sou mank, ki gen anpil feblès (move ekivalan kreyòl, definisyon wòwòt osinon pasyèl osnon pachiman ; (2) ki pa respekte okenn règ debaz metodoloji leksikografi pwofesyonèl mwen idantifye nan kòmansman atik mwen an.. TABLO 4 / Yon echantiyon + karakteristik diksyonè ak leksik ki pa respekte chapant metodolojik leksikografi pwofesyonèl la Katriyèm pawòl : plizyè gwo defi leksikografi kreyòl la ta dwe leve jounen jodi a Lè nou byen gade tablo 2 a, nou konstate leksikografi kreyòl la ekri 10 travay syantifik sèlman ki konsekan, ki respekte chapant metodolojik leksikografi pwofesyonèl la . Al gade l1 an pi ba lan dokiman ou gen lan men w lan : sou yon total 80 leksik ak diksyonè ki pibliye ant 1958 ak 2024, se 10 sèlman ladan yo ki konsekan : sa vle di pi fò ladan yo sou mank, pi fò ladan yo se pa travay syantifik yo ye. Youn nan pi gwo feblès leksikografi kreyòl la se « amateris » (« amateurisme »), travay machòkèt , sa vle di moun ki pa gen okenn konpetans nan domèn leksikografi ap ekri diksyonè ak leksik fo mamit ki pa respekte okenn règ fondal natal metodoloji leksikografi pwofesyonèl la . M ap repete l : youn nan pi gwo feblès leksikografi kreyòl la chita sou « amateris » (« amateurisme ») akoz inyorans règ fondas natal metodoloji leksikografi pwofesyonèl la . Sa ba nou yon leksikografi fo mamit osnon yon leksikografi bòlèt , pi gwo karakteristik li se absans respè prensip fondal natal « ekivalans leksikal » la (« l’ équivalence lexicale ») ki mache ansanm ak « ekivalans nosyonèl » (l’« équivalence notionnelle »). Yonn nan pi gwo karakteristik leksikografi fo mamit la se lè otè yo bay yon fraz pase yo bay yon inite leksikal kòm ekivalan kreyòl. An fransè mwen rele fenomèn sa a « phraséologie d’équivalence » / « phraséologie définitionnelle » otè yo chwazi bay kòm si yo se ekivalan leksikal kreyòl. Otè leksikografi fo mamit yo nan konfizyon nèt : lan yon diksyonè, lan yon leksik, yo konfonn yon « antre » (« entrée »), yon inite leksikal, ak yon fraz. TABLO 5 / Echantiyon diksyonè ak leksik ki bay yon fraz olye yon inite leksikal kòm ekivalan kreyòl Tablo 4 ak 5 yo montre nou leksikografi kreyòl la dwe leve plizyè gwo defi : (1) mete kanpe bon jan fòmasyon akademik (se wòl Fakilte lengwistik aplike, Inivèsite dEtat Ayiti : li deja lanse yon pwogram fòmasyon nan domèn nan). (2) Fòmasyon akademik la dwe debouche sou yon veritab pwofesyonalizasyon metye leksikograf la . (3) Ak resous syans lang (kidonk lengwistik) fòk nou elabore/defini/redije an kreyòl yon « Pwotokòl metodolojik leksikografi kreyòl » ki se fondas natal aktivite syantifik ki rele leksikografi. (4) « Pwotokòl metodolojik leksikografi kreyòl » la dwe respekte prensip metodolojik « mo prete » (an fransè : les emprunts ) ak prensip « didaktizasyon lang kreyòl la » (an fransè : la « didactisation du créole »). Pou prensip « mo prete » a, nou ka pran egzanp epi adapte sa nou bezwen nan dokiman ofisyèl Office québécois de la langue française la : « Politique de l’emprunt linguistique » (Québec, Les Publications du Québec, 2017). Pou « didaktizasyon lang kreyòl la », nou gen yon liv kolektif referans 15 espesyalis ekri, tit li se « La didactisation du créole au cœur de l’aménagement linguistique en Haïti » (Robert Berrouët-Oriol et al , Éditions Zémès, Port-au-Prince, et Éditions du Cidihca, Montréal, 2021, 381 pages). Leksikografi kreyòl la dwe leve kanpe tout defi sa yo pou li rive nan nivo yon aktivite syantifik san paspouki. Misyon leksikografi kreyòl la chapante ak 4 gwo prensip : (1) kreye divès zouti leksikografik (diksyonè, leksik, glosè) elèv lekòl, pwofesè lekòl ak tout lokitè kreyolofòn yo bezwen pou konprann definisyon mo yo ; (2) ede moun k ap ekri manyèl eskolè yo sèvi ak bon jan vokabilè lang kreyòl la ; (3) ede moun k ap ekri kourikouloum eskolè yo jwenn bon jan vokabilè lang kreyòl la ; (4) bay lang kreyòl la referans syantifik li bezwen pou li leve kanpe estandatizasyon li kòm sa dwa. NOTE — Sou estandatizasyon lang kreyòl la , al gade Albert Valdman : « Vers la standardisation du créole haïtien », Revue française de linguistique appliquée, 2005/1, vol.X ; Robert Chaudenson : « Description et graphisation : le cas des créoles français », Revue française de linguistique appliquée, 2005, vol. 10, no 1 ; Marie-Christine Hazael-Masieux : « L’écriture des créoles français au début du 3e millénaire : état de la question », Revue française de linguistique appliquée, 2005, vol. 10, no 1 ; Renauld Govain : « Le créole haïtien : de langue d’alphabétisation des adultes à langue d’enseignement », konferans, Indiana University, 11 avril 2018 ; Hugues Saint-Fort : « Éléments pour une standardisation de la langue créole haïtienne », Revue Kréolistika, mas 2022 ; Robert Berrouët-Oriol : « Créole haïtien : plaidoyer pour un référentiel méthodologique standardisé et unique en terminologie scientifique et technique », Le National, 24 fevriye 2023.) ANÈKS 1 / KLASIFIKASYON JENERAL (« TAXONOMI ») DIKSYONÈ AK LEKSIK KREYÒL, 1958 – 2024 Referans bibliyografik Bajeux, Jean-Claude (1999). Mosochwazi pawòl ki ekri an kreyòl ayisyen / Anthologie de la littérature créole haïtienne. Bentolila, Alain (1976). Ti diksyonè kreyòl-franse. Dictionnaire élémentaire créole haïtien-français . Port-au-Prince : Éditions Caraïbes / Paris : Éditions Hatier. Berrouët-Oriol, Robert (2016). Pour un dictionnaire numérique du créole haïtien conforme aux normes de la lexicographie professionnelle. Madinin’Art, 4 novembre. Berrouët-Oriol, Robert (2020). Le traitement lexicographique du créole dans le « Diksyonè kreyòl Vilsen ». Le National, 22 juin . Berrouët-Oriol, Robert (2020). Dictionnaires et lexiques créoles: faut-il les élaborer de manière dilettante ou selon des critères scientifiques ?. Le National, 28 juillet. Berrouët-Oriol, Robert (2020). Le traitement lexicographique du créole dans le « Glossary of STEM terms from the MIT – Haïti Initiative ». Le National, 21 juillet. Berrouët-Oriol, Robert (2020). Les dictionnaires et lexiques créoles, des outils pédagogiques de premier plan dans l’enseignement en Haïti. Le National, 19 août 2020. Berrouët-Oriol, Robert et al. (2021). La didactisation du créole au cœur de l’aménagement linguistique en Haïti. Éditions Zémès et Éditions du Cidihca. Berrouët-Oriol, Robert (2021). Le traitement lexicographique du créole dans le « Leksik kreyòl » d’Emmanuel W. Védrine. Le National, 11 août. Berrouët-Oriol, Robert (2021). Plaidoyer pour une lexicographie créole de haute qualité scientifique », Le National, 14 décembre. Berrouët-Oriol, Robert (2021). Jean Pruvost et la fabrique des dictionnaires, un modèle pour la lexicographie haïtienne. Le National , septembre 2021. Berrouët-Oriol, Robert (2022). Essai de typologie de la lexicographie créole de 1958 à 2022. Le National, 21 juillet. Berrouët-Oriol, Robert (2022). Le Dictionnaire de l’écolier haïtien, un modèle de rigueur pour la lexicographie en Haïti. Fondas kreyòl, 16 septembre. Berrouët-Oriol, Robert (2022). Le naufrage de la lexicographie créole au MIT Haiti Initiative. Le National, 15 février. Berrouët-Oriol, Robert (2022). Les défis contemporains de la lexicographie créole et française en Haïti », Le National, 3 août. Berrouët-Oriol, Robert (2022). Dictionnaires créoles, français-créole, anglais-créole : les grands défis de la lexicographie haïtienne contemporaine. Le National, 20 décembre. Berrouët-Oriol, Robert (2023). Lexicographie créole : retour-synthèse sur la méthodologie d’élaboration des lexiques et des dictionnaires. Le National, avril. Berrouët-Oriol, Robert (2023). Créole haïtien : plaidoyer pour un référentiel méthodologique standardisé et unique en terminologie scientifique et technique . Le National, 24 février. Berrouët-Oriol, Robert (2023). La lexicographie créole à l’épreuve des égarements systémiques et de l’amateurisme d’une « lexicographie borlette ». Le National, 28 mars. Berrouët-Oriol, Robert (2023). La « lexicographie borlette » du MIT Haiti Initiative n’a jamais pu s’implanter en Haïti dans l’enseignement en créole des sciences et des techniques. Rezonòdwès, 4 juillet. Berrouët-Oriol, Robert (2023). La lexicographie créole en Haïti : retour-synthèse sur ses origines historiques, sa méthodologie et ses défis contemporains . Fondas kreyòl, 15 décembre. Berrouët-Oriol, Robert (2024). Essai actualisé de taxonomie de la lexicographie créole de 1958 à 2024. Rezonòdwès, 14 octobre. Berrouët-Oriol, Robert (2024). Prolégomènes à l’élaboration de la Base de données lexicographiques du créole haïtien . Madinin’Art, 16 avril. Berrouët-Oriol, Robert (2024). Konprann sa leksikografi kreyòl la ye, kote l sòti, kote l prale, ki misyon li dwe akonpli ». Fondas kreyòl, 5 avril. Berrouët-Oriol, Robert (2024). Problèmes et perspectives de la lexicographie créole contemporaine : de la nécessité de revisiter les enseignements de la linguiste Annegret Bollée ». Médiapart, Paris, 4 juin. Bollée, Annegret (2001). Le découpage des unités lexicales. TED, Textes, Études et Documents 9, Ibis rouge, 2001. Bollée, Annegret (2005). Lexicographie créole : problèmes et perspectives. Revue française de linguistique appliquée, 2005/1. Bollée, Annegret (2015). Dictionnaire étymologique des créoles français d’Amérique (DECA). Comité international des études créoles, vol. XXXIII n°1 – 2015. Charles, Christophe (2000). Pawòl kreyòl. Literati kreyòl an Ayiti 1750 – 2000 / La littérature haïtienne d’expression créole 1750 – 2000. Port-au-Prince : Éditions Choucoune. Colot, Serge (2002). Guide de lexicologie créole. Éditions Ibis rouge. Confiant, Raphaël (2000). Dictionnaire des néologismes créoles (vol.1). Éditions Ibis rouge. Confiant, Raphaël (2000). « La traduction en milieu diglossique ». Manioc : Bibliothèque numérique Caraïbe/Amazonie de l’Université des Antilles. Confiant, Raphaël (2007). Dictionnaire créole martiniquais – francais. Éditions Ibis rouge. Desrivières, Jean-Durosier (2011). La pratique écrite du créole haïtien, entre fiction et diction. * Tèks envante, tèks lide ak tèks tradwi ! Revue en ligne Madinin’Art, juin 2011. Faine, Jules (1974). Dictionnaire français-créole. Éditions Leméac, Ottawa. Fattier, Dominique (1997). Le lexicographie créole saisie à l’état naissant (Ducoeurjoly 1802). Dans Hazaël-Massieux, Marie-Christine et Robillard D. (dir), Contact de langues, contact de cultures, créolisation. Paris : L’Harmattan. Fattier, Dominique (1998). Contribution à l’étude de la genèse d’un créole : l’Atlas linguistique d’Hai͏̈ti, cartes et commentaires. Presses universitaires du Septentrion, 2000. Freeman, B.C., et J. Laguerre (1996, 1998, 2002). Haitian-English Dictionary (HED). Port-au-Prince, La Presse évangélique/Lawrence, Kansas, Institute of Haitian Studies, University of Kansas. Gentile, Ana María (2013). L’échange interdisciplinaire entre linguistique appliquée et traductologie : quels dialogues ? Quels enjeux ? – AFLA : Actes du colloque CRELA 2013. Govain, Renauld (2013). Enseignement du créole à l’école en Haïti : entre pratiques didactiques, contextes linguistiques et réalités de terrain , in Frédéric Anciaux, Thomas Forissier et Lambert-Félix Prudent (dir.), « Contextualisations didactiques. Approches théoriques », Paris, L’Harmattan. Govain, Renauld (2014). L’état des lieux du créole dans les établissements scolaires en Haïti. Revue Contextes et didactiques, 4. Govain, Renauld (2014). Les emprunts du créole haïtien à l’anglais et à l’espagnol. Paris : L’Harmattan. Govain, Renauld (2018). Le créole haïtien : description et analyse. Ouvrage collectif, sous la direction de Renauld Govain. Paris, Éditions L’Harmattan. Govain, Renauld (2021). Enseignement/apprentissage formel du créole à l’école en Haïti : un parcours à construire. Revue Kreolistika, mars. Govain, Renauld (2021). De l’expression vernaculaire à l’élaboration scientifique : le créole haïtien à l’épreuve des représentations méta-épilinguistiques. Revue Contextes et didactiques, 17. Govain, Renauld (2021). Pour une didactique du créole langue maternelle. (Avec la collaboration de Guerlande Bien-Aimé.) Dans le livre collectif de référence La didactisation du créole au cœur de l’aménagement linguistique en Haïti , par Berrouët-Oriol et al ., Éditions Zémès et Éditions du Cidihca. Guillaume, Alain (2011). L’expression créole du droit : une voie pour la réduction de la fracture juridique en Haïti. Revue française de linguistique appliquée, XVI (1) : 77. Hazaël-Massieux, Marie-Christine (1989). La lexicographie et la lexicologie à l’épreuve des études créoles. Revue Études créoles 12/2, 1989. Hazaël-Massieux, Marie-Christine (1989). La lexicologie et la lexicographie à l’épreuve des études créoles. Études créoles XII-2, 65-86. Hazaël-Massieux, Marie-Christine (1997). Où l’on retrouve les dictionnaires créoles… à la recherche de l’impossible définition. Christine Hazaël-Massieux / Didier de Robillard (éds), Contacts de langues, contacts de cultures, créolisation. Hazaël-Massieux, Marie-Christine (2002). Prolégomènes à une néologie créole. Revue française de linguistique appliquée. Dossier « Lexique : recherches actuelles, vol. VII – 1, juin 2002. Hazaël-Massieux, Marie-Christine (2008). Textes anciens en créole français de la Caraïbe. Histoire et analyse. Éditions Publibook. Lehmann, Alise et Françoise Martin-Berthet (2018). Les types de dictionnaires. Lexicologie : sémantique, morphologie et lexicographie . Éditions Armand Colin. LES LANGUES CRÉOLES – Éclairages pluridisciplinaires pour l’aménagement des langues créoles, langues en situation de contact inégalitaire. Actes du colloque de 2012 du laboratoire CHART (Univ. Paris 8), l’Office de la langue créole de La Réunion, le LUTIN (Cité des sciences et de l’industrie) et le LCF (Université de La Réunion), mai 2017. Mirville, Ernst (1979). Éléments de lexicographie bilingue – Lexique créole-français. Bulletin de l’Institut de linguistique appliquée de Port-au-Prince (BILAP) 11. Mirville, Ernst (1984). Ki jan yo fè mo nèf an kreyòl. Creole Institute, Indiana University. Morisseau-Leroy, Félix (1953). Antigone / Wa Kreyon . (Adaptation/traduction créole de la tragédie grecque classique Antigone de Sophocle). Éditions Diacoute 1953, Kraus Reprint 1970. Peleman, Louis (1976). Dictionnaire créole – français. Port-au-Prince : Bon nouvel. Pompilus, Pradel (1961). Lexique du patois créole d’Haïti », Paris : SNE. Pompilus, Pradel (1961). La langue française en Haïti. (Tèz doktora, Université de Paris, Institut des hautes études de l’Amérique latine ; Port-au-Prince, Éditions Fardin. Pompilus, Pradel (1973, 1976). Contribution à l’étude comparée du créole et du français à partir du créole haïtien. Vol 1 : « Phonologie et lexique », Port-au-Prince, Éditions Caraïbes ; vol 2 : Morphologie et syntaxe », Port-au-Prince, Éditions Caraïbes, 1976. Pompilus, Pradel (1978). État présent des travaux de lexique sur le créole haïtien. Revue Études créoles, n° 1. Pompilus, Pradel (1983). Manuel d’initiation à l’étude du créole. Port-au-Prince, Impressions magiques. Pompilus, Pradel (1983). Approche du français fondamental d’Haïti, le vocabulaire de la presse haïtienne contemporaine. Faculté de linguistique appliquée, Université d’État d’Haïti. Pompilus, Pradel (1985). Le problème linguistique haïtien. Port-au-Prince, Éditions Fardin. Poullet, Hector, Daniele Montbrand, Ralph Ludwig, Sylviane Telchid (1990 ; 2013). Dictionnaire créole-français – Avec un abrégé de grammaire et un lexique français-créole. Servedit / Éditions Jasor,1990 ; Éditions Orphie 2013. Poullet, Hector, Duranty, Judes (2020). Dictionnaire des créoles comparés de Guadeloupe et de Martinique. Caraïbes Éditions. Roc, Edenne (2018). Konpè jeneral solèy. (Traduction du roman Compère général soleil, de Jacques-Stéphen Alexis). Éduca Vision. Saint-Fort, Hugues (2022). Éléments pour une standardisation de la langue créole haïtienne », Revue Kréolistika, mars. Sylvain, Georges (1901 ? 1929). Cric ? Crac ! Fables de La Fontaine racontées par un montagnard haïtien et transcrites en vers créole. Avec une préface de Louis Borno, une notice sur le créole et des notes étymologiques de l’auteur. Paris, Ateliers haïtiens, 1901 ? ; Port-au-Prince : Éditions Fardin 1980 ? ; Paris : Éditions L’Harmattan 2011. Trouillot, Jocelyne (2007). Dictionnaire français-créole / Diksyonè kreyòl-franse. CUC – Université caraïbe. Valdman, Albert, S. Yoder, C. Roberts et Y. Joseph (1981). Haitian Creole-English-French Dictionary (HCD), Bloomington, IN, Creole Institute. Valdman, Albert, C. Pooser et R. Jean-Baptiste (1997). A Learner’s Dictionary of Haitian Creole, Bloomington, IN, Creole Institute, Indiana University. Valdman, Albert (2005). Vers un dictionnaire scolaire bilingue pour le créole haïtien ? Revue La linguistique, 2005/1 (vol. 41). Valdman, Albert (2007). Haitian Creole-English Bilingual Dictionnary. Creole Institute, Indiana University. Valdman, Albert et al. (2017). English-Haitian Creole Bilingual Dictionnary. Creole Institute, Indiana University. Vernet, Pierre et Bryan C. Freeman (1988). Diksyonè òtograf kreyòl ayisyen. Sant lengwistik aplike, Inivèsite Leta dAyiti. Vilsaint, Féquière (1991). Diksyonè Anglè Kreyòl/English Kreyòl Dictionary. Educa Vision. Vilsaint, Féquière (1994). Diksyonè Kreyòl Vilsen. Educa Vision. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Par Robert Berrouët-Oriol Linguiste-terminologue Conseiller spécial, Conseil national d’administrationdu Réseau des professeurs d’universités d’Haïti (REPUH) Konseye pèmanan, Asosyasyon pwofesè kreyòl Ayiti (APKA) Membre du Comité international de suivi du Dictionnaire des francophones Montréal, le 5 octobre 2025 KEPKAA Komite entènasyonal pou pwomosyon kreyòl ak alfabétisasyon SELEBRASYON MWA LANG AK KILTI KREYÒL, OKTÒB 2025 Onè respè", "domain": "rezonodwes.com", "date": "2025-11-07 19:22:40", "url": "https://rezonodwes.com/?p=366968", "image_url": null, "xglm_generated_text_wo_prompt": "is. Continue this article with similar tone., enstiti ,"}
{"title": "Bwa Kayiman 14 Out 1791 – 14 Out 2025 : 234 Lane Anivèsè! - Rezo Nòdwès", "text": " https ://youtu.be/2L4iAL5A1k8 Si tout moun rekonèt enpòtans Bwa Kayiman nan istwa peyi d Ayiti, se pa tout moun ki selebre l menm jan. Istwa ofisyèl la toujou montre wòl lidè tankou Boukmann nan reyinyon Bwa Kayiman an, kote atravè yon seremoni vodou, Boukmann te deklare lit jiska lanmò kont tout kolon blan yo, epi li te fè tout patisipan yo sèmante pou yo detwi lesklavaj. Gen lòt kouran ki mete anpil enpòtans sou wòl vodou an te jwe nan kad reyinyon Bwa Kayiman an. Pou kouran sa yo se vodou ki ban nou libète, se poutèt sa jounen jodi a, se konsyans sa a ankò, sa vle di se nan vodou a ankò pou nou jwenn liberasyon nou. Si gen kèk verite nan kijan 2 kouran sa yo wè Bwa Kayiman, klas dominan reyaksyonè yo gen tandans maske vrè sans Bwa Kayiman an, oubyen yo konn eseye rekipere li nan sans enterè pa yo. Pou nou menm nan Ayiti Koupe Fache, reyinyon Bwa Kayiman gen plis bagay toujou nan djakout li. Tou dabò reyinyon Bwa Kayiman se te yon regwoupman taktik li te ye. Sa vle di, se yon gwoup eksklav ki te rive prepare yon reyinyon/kongrè pou diskite kijan ak kilè yon revòlt/soulèvman ki pral enplike yon pil ak yon pakèt esklav nan plizyè bitasyon pral revòlte pou yo mete dife, epi elimine kolon yo. Se pat premye fwa esklav te revòlte ann Ayiti. Esklav yo te tire leson premye seri revòlt pase yo. An 1758, kolon esklavajis yo te tòtire epi boule Makandal tou vivan poutèt yo te akize l ap anpwazone kolon yo. Makandal te yon prèt vodou mawon ki te selèb anpil. Makandal te rete yon figi mistik ki te kontinye enspire rebelyon esklav yo. Bwa Kayiman pa t sèlman yon seremoni, se yon reyinyon politik li te ye tou. Savledi, fòk gwoup eksklav sa yo ki te prezan nan reyinyon an te klè lit yo ta pral mennen an se yon lit kont sistèm eksklavajis lan, savledi kont plantasyon ki t ap eksplwate eksklav yo jiskase li touye yo. Alepòk, esklav nan chan yo pa t konn siviv plis pase 5 an sitèlman kolon yo te konn maltrete yo. Menm si potko gen yon vizyon klè ak kisa pou yo ranplase sistèm eksklavjis la, gwoup eksklav ki te prepare reyinyon an te deside yo pa t ap viv nan eksklavaj ankò : « Libète ou lanmò! Koupe tèt, Boule kay! » Yo te klè tou, pou yo rive kraze lesklavaj, li te nesesè pou pi fò eksklav revòlte. Tout bagay sa yo montre, anvan menm reyinyon Bwa Kayiman an, te gen yon travay politik, ideyolojik sistematik ki te fèt anndan bitasyon ak plantasyon yo pou prepare soulèvman an. Travay sa a te rive fèt nan yon bon pati nan Nò peyi a kote tout gran bitasyon yo te ye. Sa montre kapasite òganizasyon lidè yo pou mobilize pi fò eksklav nan zòn lan. Sa pèmèt nou konprann tou, eksklav ki te òganize reyinyon Bwa Kayiman an se te elit esklav yo, sa yo rele « Nèg a talan », sa vle di eksklav ki t ap kondui charyo, komandè, elatriye. Esklav sa yo te ka deplase pi fasilman nan abitasyon yo akòz travay yo, epitou kolon yo te konn fè yo konfyans. Kidonk, gwoup esklav ki te prezan nan reyinyon Bwa Kayiman an pa t ap viv nan menm kondisyon ak mas eksklav ki t ap travay nan chan yo. Kidonk, depi an lagan, se te yon elit nan pami esklav yo ki t ap dirije lit yo. Lè revòlt/soulèvman an eklate, se mas eksklav yo ki ta pral mennen lit la. Se yo ki ta pral kraze, mete dife nan bitasyon yo, koupe tèt kolon yo. Li klè pou mas eksklav yo sistèm eksklavajis la se te w lanfè ki dwe kaba, yo pa t ap aksepte li ankò. Yo te wè ankò pi lwen : yo te refize lesklavaj se vre, men apati de lè sa a, yo t ap refize travay sou tout kalite gran bitasyon, menm si pa ta gen lekslavaj ankò. Se mas eksklav yo ki ta pral tounen mas kiltivatè sou rejim Toussaint Louverture lan ki pral revòlte. Yo te vle granmoun tèt yo sou pwòp tè pa yo ki rele yo chèmèt chèmètrès. Se menm eksklav sa yo ki te revòlte nan kad revòlt 1791 lan ki ta pral tounen mas peyizan apre lendepandans epi ki ta pral kontinye batay kont eksplwatasyon ni grandon ni nouvo leta a ta pral kontinye fè sou yo. Jounen jodi a, si n ap pale de Bwa Kayiman, se pa sèlman de gran lidè ak vodou pou nou pale. Eritaj Bwa Kayiman, eritaj sitou revòlt/soulèvman 22 daout 1791 la, se te nonsèlman yon revòlt/soulèvman kont sistèm leksklavaj la menm, kont gran bitasyon, se te yon revòlt/soulèvman tou kont tout fòm eksplwatasyon grandon ak Leta ta pral fè sou do nouvo klas peyizan an apre lendepandans la. Ki leson Bwa Kayiman pote pou batay nou jounen jodi a? Depi an lagan, Bwa kayiman dwe pèmèt nou konprann enpòtans ak nesesite yon liy politik klè nan tout mouvman ak mobilizasyon revòlt/soulèvman popilè. Modòd « Libète ou lanmò! Koupe tèt, Boule kay! » se te yon minimòm ki te pèmèt deklannche revolisyon mas esklav yo. Men li pa t sifizan pou konstwi yon nouvo sosyete nan enterè mas esklav yo sou sann rejim plantayson an. Byenvit, se nouvo dirijan militè lit revolisyonè a ki te devye batay liberasyon mas esklav yo pou rekonstwi yon nouvo sistèm plantasyon ak nouvo dirijan sa yo kòm grandon ki ta pral eksplwate menm ansyen esklav yo. Se nouvo klas dominan sa yo ki te vin kraze mouvman mawonaj la ak mouvman tiplantè a paske se yo menm ki te gen direksyon militè revolisyon an epi ki te pran pouvwa a. Tout sa se leson nou dwe tire nan Bwa Kayiman pou konstriksyon yon nouvo mobilizasyon popilè ak konstriksyon òganizasyon revolisyonè. Fòk òganizasyon sa yo gen yon liy politik klè kou dlo kòk ak platfòm lit pou gide tout batay nou. San sa, nou riske wè ankò tout kalite reyaksyonè, politisyen abolotcho vin devye, epi pran lit yo nan men nou. Bwa Kayiman montre nou batay la dwe yon batay pou nou rive konstwi ak pwòp fòs nou yon nouvo leta, transfòmasyon ak reyòganizasyon yon sosyete ki rive kaba tout eksplwatasyon, lenjistis ak lamizè. Viv lit otonòm ak òganizasyon otonòm mas popilè yo ki rele nou chèmèt chèmètrès! ivy on leta demokratik popilè ak Travayè kòm Potomitan! NB : Apre nou fin tande Kwonik sa a, Ayiti Koupe Fache ap kontinye mande oditè/telespektatè li yo pou fè kèk aksyon : 1)   Klike sou bouton ki di « Subscribe » la, konsa pou nou toujou jwenn Kwonik la. 2)   Pataje lyen kwonik la ak fanmi, zanmi ak moun ki nan lis kontak nou. 3)   Kite w kòmantè (kritik, akò, kesyon ou sijesyon) pou nou anba videyo Youtube la oubyen kouryèl elektwonik nou, AyitiKoupeFache@gmail.com 4)   Envite moun nou konnen yon kote an komen, swa lakay nou oubyen yon lòt kote pou koute pwogram la ansanm epi diskite l. Pa bliye! Ayiti Koupe Fache, nan limit kapasite nou, ap kontribye nan konstriksyon yon chimen nouvo. Se yon travay kolektif li ye, kidonk, plis moun ki angaje ladann ak konviksyon, detèminasyon, abnegasyon ak disiplin, pi vit nap rive trase chimen an pou nou sòti pi vit posib nan twou nou ye la a. Pote vwa nou pi lwen posib! Nap tou di Mèsi anpil a tout konpatriyòt ki tande apèl nou e ki pataje Kwonik la. Sa pèmèt ogmante volim moun kap tande Ayiti Koupe Fache. Ayiti Koupe Fache ankouraje tout moun pou yo kontinye ede nou fè travay la. Ayiti Koupe Fache se NOU. NOU se Ayiti Koupe Fache. Mèsi anpil! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "https ://youtu.be/2L4iAL5A1k8 Si tout moun rekonèt enpòtans Bwa Kayiman nan istwa peyi d Ayiti, se pa tout moun ki selebre l menm jan. Istwa ofisyèl la toujou montre wòl lidè tankou Boukmann nan reyinyon Bwa Kayiman an, kote atravè yon seremoni vodou, Boukmann te deklare lit jiska lanmò kont tout kolon blan yo, epi li te", "domain": "rezonodwes.com", "date": "2025-11-07 19:22:42", "url": "https://rezonodwes.com/?p=365659", "image_url": null, "xglm_generated_text_wo_prompt": "his article with similar tone."}
{"title": "FIDÈL – Yon Manifès Mizik Zenglen ak Omaj a Gary Didier Perez - Rezo Nòdwès", "text": " Avan nou antre nan analiz mizik “Fidèl”, mwen vle rann yon omaj espesyal ak respè a gwo chantè ki ale kite nou, Gary Didier Perez. Li te yon chantè ekstraòdinè, yon pyonye nan premye jenerasyon Zenglen, ki te ede bati fondasyon gwoup la. Mwen ekri ti tèks sa a pou mete an valè dimansyon mizik “Fidèl” ke li te chante, epi montre kijan mizik la reprezante pa sèlman danse, men tou eritaj, idantite kiltirèl, ak vwa jenerasyon yo. Mizik ayisyen, sitou konpa, toujou te plis pase yon fòm amizman: li se yon zouti memwa kolektif, yon zèv rezistans, e yon mwayen pou kominote a konstwi idantite li. Nan chante “Fidèl”, gwoup Zenglen pa sèlman fè moun danse, men yo mete sou pawòl yon refleksyon pwofon sou tansyon ki genyen ant tradisyon ak inovasyon, ant jenerasyon ki sot pase yo ak jenerasyon ki vini apre yo. Chante sa a vin tounen pi gwo klasik albòm “An Nou Alèz”, epi li sèvi kòm yon manifès jèn jenerasyon, yon deklarasyon pou eksprime libète, idantite ak kreyativite. Zenglen se youn nan pi gwo gwoup konpa dirèk ki make mizik ayisyen depi ane 1980 yo. Gwoup la te fonde an 1989 nan Delmas, Ayiti. Premye jenerasyon mizisyen yo te enkli: Brutus Dérissaint, Gary DidierPerez de Regrette Memwa, Patrick Martineau, ansanm ak lòt jèn mizisyen ki te vle pote yon son nouvo nan konpa. Yo te fè premye gwo enpak yo ak albòm “An Nou Alèz” (1990), ki te mete Zenglen sou kat mizik nasyonal la epi etabli yo kòm yon gwoup ki konbine tradisyon ak inovasyon nan konpa. Nan ane 1990 yo, gwoup la vin pi plis ranfòse ak antre Jean Richard Hérard (Richie) kòm maestro, konpozitè ak Aranjè epi Gracia Delva, Nikenson Prud’homme. Richie pote yon vizyon sofistike: konpa plis estriktire, ak aranjman ki konbine lanmou, reyalite sosyal, ak mesaj idantitè. Se nan liy sa a chante “Fidèl” ap plase: kòm yon deklarasyon idantitè ki mare mizik ak kilti, pandan li reprezante vwa jenerasyon ki pa t gen libète pou eksprime tèt yo pandan diktati Jean-Claude Duvalier. Chante a sòti nan yon epòk kote Ayiti te sot ranvèse Jean-Claude Duvalier sou pouvwa an 1986, apre plizyè dizèn lane kote opinyon piblik te limite epi moun pat lib pou eksprime tèt yo. Mizik vin tounen yon espas kote jèn yo kapab eksprime libète, refleksyon sou lavi, ak rezistans kiltirèl. Nan epòk sa a, pèp la ap lite pou estabilite politik pandan li fè fas ak chomaj, ensekirite, ak migrasyon masiv. Nan nivo kiltirèl, jenerasyon mizik ki te mache ak Sicot ak Nemours Jean-Baptiste te kwaze ak yon jenerasyon ki t ap chèche fè pwòp vwa li tande. Konpa, kòm “mizik peyi a”, t ap sibi presyon chanjman: nouvo son, enfliyans entènasyonal, tandans modènizasyon ki pa toujou te byen aksepte pa granmoun yo. Se nan kontèks sa a chante “Fidèl” parèt kòm yon pòte pawòl jenerasyon, ki respekte eritaj konpa pandan li pran nouvo chimen. Refren “Se konsa lavi a ye / Lè ou vle met chanjman, rezistans tèt chaje” mete nannan mesaj la anvan je nou: lavi se mouvman, men tout mouvman jwenn opozisyon. Zenglen rekonèt eritaj granmoun yo (fanatik Sicot, Nemours), pandan yo pwoklame dwa jenerasyon yo genyen pou trase pwòp wout yo. Se yon dyalòg ant tan pase ak prezan, kote memwa kolektif konpa a pa efase, men sèvi kòm pilye pou bati yon nouvo direksyon. Yon lòt pwen fò nan chante a se fidèlite ak rasin kiltirèl: “Sa k’ pou pran m pou m bliye music peyi mwen… Sa k’a pran m pou m bliye culture pa mwen” Pawòl sa yo mete aksan sou nati Kongo ak Nago kòm baz idantitè, yon apèl pou rete kole ak rasin afriken ki konstitye fondasyon mizik ayisyen. Chante a sèvi tou kòm yon apèl pou inite ak lajwa: “Ban n lajwa toulèjou ki pe mennen nou ale lwen”. Nan yon peyi ki souvan ap travèse kriz, mizik la se yon fòm terapi kolektif, yon fason pou n “simen lajwa nan kè tout moun”. Fidèlite ak modesti yo repete nan chante a pa senpleman yon valè moral, men yon estrateji pou kenbe lyen ak pèp la, menm lè gwoup la fè eksperyans lòt kiltir atravè fwontyè. Pami tout chante nan albòm “An Nou Alèz”, “Fidèl” tounen pi gwo klasik li genyen, paske li mare tout eleman ki fè Zenglen inik: fidèlite ak eritaj konpa, inovasyon ritmik, pawòl ki reflechi sou lavi, jenerasyon ak idantite kiltirèl. Chante sa a vin tounen yon referans obligatwa nan repètwa konpa dirèk, selebre pa fanatik depi premye jou li sòti, epi kontinye sèvi kòm modèl stil ak mesaj pou lòt jenerasyon mizisyen ki ap vini. “Fidèl” se plis pase yon mizik: se yon tèks literè, yon chantaj filozofik sou lavi, yon refleksyon sou tansyon jenerasyonèl, ak yon apèl pou kenbe yon idantite kolektif. Avèk chante sa a, Zenglen pwouve pozisyon yo nan listwa mizik ayisyen kòm youn nan gwoup ki pi fidèl ak eritaj konpa a, pandan yo pote inovasyon pou jenerasyon yo. Se poutèt sa, “Fidèl” rete yon klasik endispansab nan listwa konpa, yon manifès jèn jenerasyon, epi yon pati entegral nan memwa pèp ayisyen. James SAINT GERMAIN Sociologue stgermainjames97@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Avan nou antre nan analiz mizik “Fidèl”, mwen vle rann yon omaj espesyal ak respè a gwo chantè ki ale kite nou, Gary Didier Perez. Li te yon chantè ekstraòdinè, yon pyonye nan premye jenerasyon Zenglen, ki te ede bati fondasyon gwoup la. Mwen ekri ti tèks sa a pou mete an valè dimansyon mizik", "domain": "rezonodwes.com", "date": "2025-11-07 19:22:43", "url": "https://rezonodwes.com/?p=365343", "image_url": null, "xglm_generated_text_wo_prompt": "Continue this article with similar tone."}
{"title": "Divès gwoup mizikal ayisyen ki gen non kreyòl (Premye pati) - Rezo Nòdwès", "text": " Iléus PAPILLON Nan travay sa, kòm kreyolis, nou enterese gade rapò gwoup yo, mizisyen yo devlope ak lang kreyòl la, sitou nan jan yo bay gwoup mizikal yo non. Pou reyalize atik sa, nou kòmanse ak gwoup ki egziste depi nan ane 1980 yo rive 2025. Menm si, nou dwe rekonèt, daprè enfòmasyon powèt ak mizisyen Hérold PIERRE  pataje ak nou, gen yon gwoup rasin ki pote non « Sa »  ki te egziste depi avan 1980 yo. Done yo montre aklè, pi fò fòmasyon mizikal ayisyen gen non kreyòl. Sa ki montre atachman mizisyen yo ak idantite yo. Yonn nan eleman ki plis atire atansyon nou se gwoup Vayb. Se vre mizisyen yo p ap viv an Ayiti, malgre yo Etazini, yo chwazi rele gwoup yo Vayb. Mete an kreyòl mo « Vibe » pou batize yon gwoup, se yon jès patriyotik fò. Mete sou sa, anpil Ayisyen te deja konn itilize mo sa pou esprime yo: W ap vyab papa, w ap byen pase, w ap bwè kòb ou, w ap mennen, w ap endjòy ou. Li enpòtan pou nou siyale, nan tèks sila, n ap mete menm gwoup ki pa egziste ankò pou nou gade kijan tandans lan evolye soti ane 1980 yo rive 2025: 1. Zèklè 2. Zenglen 3. Djakout #1 4. Zen (Zin) 5. Lakòl 6. Zafèm 7. Enposib (pase) 8. Fasil (Pase) 9. Mizik mizik 10. Klass (Klas?) 11. Kreyòl la 12. Krezi mizik (pase) 13. Konpa kreyòl (pase) 14. K-dans (Kadans) 15. Kazak (Pase) 16. Disip 17. Vayb 18. Ayizan 19. Boukman Eksperyans 20. Boukan Ginen 21. Rèv 22. Rèv la 23. Lakòl dAyiti(pase) 24. Ekip 25. Barikad Crew (moso kreyòl, moso anglè) 26. Tono (pase, zansèt Zenglen) 27. Tokay 28. Lakòl de New York (moso kreyòl, moso fransè) 29. Zatrap 30. Mass Konpa 31. Koudjay 32. RAM 33. Bòbèch bitasyon 34. Sinik mizik 35. Raram no limit (moso kreyòl, moso anglè) 36. ZILE 37. Chandèl 38. Krezi mizik(pase) 39. Rasin Mapou 40. Chalè 41. Foula 42. Bèl plezi 43. Swav (Suav) 44. « Sa » (premye gwoup rasin avan1980) 45. Samba Lele 46. Yabonmbe 47. Sanba yo 48. Tètidyòb 49. Loray 50. Zenpi 51. Frèfrè 52. Mabouya (CCR) 53. Pin ginen 54. Zobop 54. Bòzò Emisyon N AP LI, Observatoire Patrimoine, Salon du Livre et des Arts du Grand Nord d’Haïti felisite efò gwoup tankou Zeklè, Zenglen ki pran nesans nan ane 1980 yo. Non sèlman non yo an kreyòl, men majorije mizik ak tit chante yo fèt nan lang pèp ayisyen an. Pwodwi nan lang ayisyen, se yon jès patriyotik ak respè pou popilasyon an. Kenbe la. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Iléus PAPILLON Nan travay sa, kòm kreyolis, nou enterese gade rapò gwoup yo, mizisyen yo devlope ak lang kreyòl la, sitou nan jan yo bay gwoup mizikal yo non. Pou reyalize atik sa, nou kòmanse ak gwoup ki egziste depi nan ane 1980 yo rive 2025. Menm si, nou dwe rekonèt, daprè enfòmasyon powèt ak", "domain": "rezonodwes.com", "date": "2025-11-07 19:22:45", "url": "https://rezonodwes.com/?p=364974", "image_url": null, "xglm_generated_text_wo_prompt": "inue this article with similar tone."}
{"title": "Anbasad Etazini : « Gang teworis yo ap detwi Ayiti » - Rezo Nòdwès", "text": "Moun ki manje kòb PetroCaribe, ak nèg kap vyole Konstitisyon peyi-a a ak tout gang teworis G9 ou Viv Ansanm patisipe byen fon nan destriksyon peyi-a « Gang teworis yo ap detwi Ayiti « , ekri Anbasad Etazini nan peyi Dayiti nan yon nòt pou laprès, ki pibliye jodi vandredi-a. Selon diplomat yo, « ki pa pale de gang a kravat ke ONU denonse tankou Michel Martelly kap viv trankilman Etatzini, e ke yo akize de mounn kap finanse teworis sa yo », daprè yon sitwayen nan dyaspora a, gang yo « tankou yon kansè, yap kraze kay ak katye yo, yo touye moun inosan, epi yo lakòz plis pase 1.3 milyon moun deplase kite kay yo . » « Sekirite peyi Ayiti enpòtan pou Etazini. N ap travay avèk Ayisyen yo pou fè lapè ak sekirite retounen. Nou vle lapè. Gang teworis yo pa vle sa . » Nap raple dapre yon enfòmasyon DCPJ, gen non Dr Louis-Gerald Gilles, yonn nan manm KPT a, ta sanble li gen pale anba chal ak kèk chèf gang. Epi ansyen majistra Arcahaie a, Rosemila Petit-Frère te konfye bay jounal Ayibo Post ke li te travay ak kèk gang pou te rive fasilite louvèti yon lopital nan yon zòn ke gang yo kontwole e se Primati ki ta mande’l pou fè sa. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Moun ki manje kòb PetroCaribe, ak nèg kap vyole Konstitisyon peyi-a a ak tout gang teworis G9 ou Viv Ansanm patisipe byen fon nan destriksyon peyi-a \"Gang teworis yo ap detwi Ayiti\", ekri Anbasad Etazini nan peyi Dayiti nan yon nòt pou laprès, ki pibliye jodi vandredi-a. Selon diplomat yo, \"ki pa pale de gang", "domain": "rezonodwes.com", "date": "2025-11-07 19:22:49", "url": "https://rezonodwes.com/?p=364781", "image_url": null, "xglm_generated_text_wo_prompt": "ontinue this article with similar tone."}
{"title": "Wout lwen, gade laj - Rezo Nòdwès", "text": "Wout lwen, gade laj « Le génie » mizik ki plase an senkyèm pozisyon sou nouvo albòm TOBY ANBAKÈ a ki gen 11 mizik. Li se yon sous enèjetik ak rezilyans pou viv lavi menm lè li dezekilibre nan men w. Atis la demare konsa pou l di: Mizik se tout sa m posede Se tout pasyon m M obsede Men l s on pwazon K ap ravaje tout andedan m (…) Nan sèlman 5 premye vè pwezi sa yo ki tou kout la Toby fè parèt yon kantite emosyon ki gen nanm ak fondman. Li mete aksan sou jan mizik ka tounen yon pasyon moun nèt moun ka konsome. Se yon fòm konparezon, men tou gen plizyè lòt figi estil ki djeribosko yo anndan sèlman ti pati sa ki kanpe tou rèd pou reveye emosyon ak santiman lakay bon melomàn ki gen bon zòrèy ak sansibilite pou sa. Li kout sevre, men li chaje ak sans. Itilizasyon mo tankou obsede ak pwazon pa t ka fouti moute chwal ade (a2) men atis la fè yo chita sou menm tab ap manje tankou lalin ak solèy ak yon fasilite nan tèks la. Li bay yon efè fò sou jan pasyon an ap devore li pandan li twouve li nan yon enkapasite pou li chwazi youn oubyen lòt, oswa kite mizik pou l pa mouri, oswa reziye li jwi pasyon an epi pou l mouri ak li. Enben, se egzakteman sa granmoun yo rele 2 pye pran nan yon grenn soulye a « dilemme ». Ay bondje! N ap tounen talè nan nannan koze a, ann fè yon kout pye nan diferan figi estil ki gen nan 5 vè pwezi sa yo annatandan, byenke tout rès tèks la kolore ak figi estil wi, men n ap pran sa yo sèlman: Nan tèks ou a, nou ka idantifye plizyè *figi estil* ki bay li plis fòs ak emosyon: Metafò,  Mizik se tout sa m posede; se tout pasyon m, mizik anreyalite pa yon objè fizik moun ka posede, men nan ka Toby a reprezantasyon mizik parèt kòm inik fòtin li gen sou tè a. Se yon metafò ki montre jan mizik la okipe tout plas nan lavi l; Ipèbòl, se tout pasyon m,  m obsede. La se kote atis la moutre nivo egzajerasyon li pou mete aksan sou fòs lanmou oswa atachman li genyen pou mizik la; Antitèz, Men l s on pwazon k ap ravaje tout andedan m. La gen yon mezantant oubyen yon opozisyon tèt chaje ant lanmou (pasyon) ak destriksyon (pwazon). Se tout yon veritab konfli ki egziste anndan atis la, sa ki ta ka menm lakoz yon depresyon lakay li paske li pa anmezi pou li fè ekilib la podjab. Gad on doulè! Pèsonifikasyon figi estil sa soti tou piti, se nan pati sa: K ap ravaje tout andedan m. Li bay mizik la yon pouvwa aji tankou yon moun oswa yon bagay vivan k ap ravaje andedan li oubyen k ap fè yon vyolans sou li kote li pa  gen ase kapasite pou l defann tèt li. La ankò Toby plonje nou tèt drèt nan chimen espiral la gran ekriven Ayisyen ki rele Franck Etienne konn ponn ak fasilite nan diferan zèv li yo. Misye moutre nan yon premye moman kote l di mizik ba l anpil lènmi, medam yo plonje sou li, yo pran l pou gwo chantè, men lè li pran Réginald Cangé kòm miwa pou l gade tèt li, li kuipe epi l di: m pa fout mèd vre kòm atis! LOL Se sa k lakoz ki fè l di pa mele l, pa mete l nan zen (Zin) li pa Cavé. Delote l tanpri souple pami gwo chantè isit, se menm jan yon dam bò lakay la konn ap di lè yon lòt anvi mete lu nan yon zen: evite m wi gwo moun Pòtpe mete m atè tanpri, m pa gen kikit pou m moute komisagya a. Pati sa tou fè parèt yon nivo imilite ak modesti lakay Toby. Poutan nan yon dezyèm moman kote ezitasyon an pral fèt li di l s on jeni. Kèk moun ta ka gade sa kòm yon kontradiksyon, men non se vire atis la ap vire nan sèk espiral la menm pou nou ouvri konpreyansyon nou sou sans ak kalite tèks la jis pou n rive di n pa konprann anyen pi rèd. Bon li s on jeni! Èske tou lè l di l se yon jeni an li pa plase tèt li pi wo menm pase Cangé tou? Kote se mwen ki ta gen gwo repons sa? Ki mwen! Dayè ze a ap kouve lontan. Toby moutre nou nan tèks la li se modèl tèt li, delote li nan lo nou paske l s on jeni paske se batman kè l li suiv pou l satifè dezi li lè l pa jwenn kik ki pou fè amonizasyon ak lòt enstriman mizikal k ap jwe yo pou fè bon amonizasyon  demen ak desten li. Nou ka remake yon koneksyon dirèk ant atis la ak lespri k ap gide l yo, yon komennakò ant li ak entuisyon li pou mennen li nan chak nouvo wout l ap pran, nan chak pa l ap fè paske l wè gen yon ekip moun k ap benyen nan yon « dissonance cognitive » se sa k fè Tilinèt li menm se sèlman gwo linèt li mete. Moun k ap pwojte yon imaj oubyen k ap pote yon diskou, poutan aksyon yo diferan. Atis la di gen nesesite pou nou rete vrè, koyeran epi otantik. Tankou Og Mandino di nou nan « le mémorandum de dieu : sois toi même, n’imite personne… » Li pa prese,  li pito mize nan  wout pou l pote bon nouvèl, pa konte l pami moun k ap chache atansyon ni atis k ap kreye bòz pou yo rete sou map la. Li pa sanble ak okenn rapè sitou sila ki di yo se wa tè. Si tout moun te nan plas yo t ap gen plas pou tout moun. « Punchline » sa konsidere kòm yon bawomèt pou mezire degre dezekilib reyalite sosyopolitik peyi Ayiti. Se kòmsi nou pa pran tan nou pou n ranje blòk yo pou kay la fèt, nou jis voye pil sou pil epi n vide beton sou yo, se lojik pou kay la pa ka kay. Toby souliye nou gen yon sosyete ki pa trete moun ak ekite, men pito se sila ki kapab ki ka sove ak sila yo ki gen parenn ak marenn menm si fiyèl pa t pase devan okenn pè oubyen pastè pou resevwa benediksyon nòmalman. Sosyete miwo miba, politik de grenn gòch. Wout mwen an long si w wè m poko rive se paske m pral pi lwen pase w. Wout mwen pa kout, li pa dwat non plis, li chaje pikan kwannan. Men chak pa mwen fè se grenn flanm ki limen nan fè nwa. Si ou wè m poko rive, pa panike, Se paske m vize kote pye pa janm rive. Mwen gen rèl pa m, vwa pa m, fanmiy pa m, M pa bezwen lanmou tout moun pou m egziste. M chwazi verite m olye fo apwobasyon, M pa vin jwe wòl, mwen se yon kreyati inik epi otantik, mwen  vrè, m pa fo. M kanpe dwat nan sant lan, san pretansyon, Men si m fè djòlè, se paske m se vizyon. M konn jwèt la, m domine tout kwen teren an, Se pa flannè m ap fè sou teren an, m se Zidane, m ret tèt frèt, men ak grandè epi rèv k ap reve. Boutofen, Toby moutre li gen vizyon, endepandans ak kapasite pou li pwodui yon zèv mizikal ki chaje richès, lavi, koulè ak mezi mizikalite posib. Se « Punchline » yo ki melanje lògèy pozitif ak afimasyon pèsonèl li, estil tipik yon rap konsyans ak ak estim. M pa deplase pyon m pou pèsonn Fòk jeni an pase lwil (…) M sonje li M s on jeni Jamesky Jeanty, Rèldouvanjou. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Wout lwen, gade laj \"Le génie\" mizik ki plase an senkyèm pozisyon sou nouvo albòm TOBY ANBAKÈ a ki gen 11 mizik. Li se yon sous enèjetik ak rezilyans pou viv lavi menm lè li dezekilibre nan men w. Atis la demare konsa pou l di: Mizik se tout sa m posede Se tout pasyon", "domain": "rezonodwes.com", "date": "2025-11-07 19:22:51", "url": "https://rezonodwes.com/?p=364765", "image_url": null, "xglm_generated_text_wo_prompt": "ntinue this article with similar tone."}
{"title": "Raoul Gérard : Viv Yon Leta Demokratik Popilè! - Rezo Nòdwès", "text": "Nan diferan ribrik Ayiti Koupe Fache yo, nou toujou montre nou sipòte lit otonòm klas domine esplwate yo ki fòme kan pèp la: ouvriye, peyizan ak travayè. Epi nou toujou montre nou apiye lit klas sa yo pou dechouke leta klas dominan reyakysonè yo pou tabli yon lòt kalite leta ki rele mas popilè yo chèmèt chèmetrès. Sètadi, mete kanpe yon nouvo leta sou kontwòl epi osèvis klas domine esplwate yo. Nou toujou montre leta pouri aktyèl la pa ka refòme, se chodyè a ki pou chavire pou fonde yon lòt leta tounèf. Epi nou toujou montre nouvo leta sa a ta dwe yon leta demokratik popilè. Setadi, yon leta kote klas domine esplwate yo, ki se grann majorite popilasyon peyi a, ap chwazi demokratikman politik k ap dirije peyi a, selon enterè fondamantal yo. Men nou poko janm rete sou kisa yon leta demokratik popilè ye nan reyalite monn lan jounen jodi a. Se kesyon sa a nou ta renmen reponn nan ribrik sa a, nan limit jan nou ka konsevwa yon fenomèn ki ap tou nouvo nan listwa peyi nou. Lan sitiyasyon nou ye jounen jodi a, batay sa a pap fasil. Leta neyokolonyal depandan meriken te mete sou pye depi lan okipasyon militè 1915-1934 la fin depafini, dekonstonbre, li kraze. Okenn lan enstitisyon Leta pa fonksyonèl ankò. Dirijan gouvènman an ak sak rete lan Leta a se yon kolòn volò, souflantchou k ap piye aklè kès piblik lan pandan yo ajenou devan kolon enperyalis yo. De 1804 a jounen jodi a, pouvwa politik la se òganizasyon politik klas dominan reyaksyonè yo ki vle di boujwa ak grandon yo, e apati 1915 ki sou dominasyon ak titèl enperyalis meriken. Lan kad sa a, lit pou revandikasyon yo bloke. Kòm Leta neyokolonyal sa a an fayit total, kraze, okenn nan revandikasyon nou yo pa ka pase. Se poutèt sa jounen jodi a, lit òganizasyon otonòm nan nivo politik ak ideyolojik enpòtan anpil. Lit ki lonje dwèt sou gouvènman kowonpi-souflanchou an, lit pou fè konprann pouvwa a paka regle anyen, lit pou montre wòl enperyalis la lan sityasyon peyi a, lit pou montre nesesite pou konstwi yon lòt Leta enpòtan anpil tou. Nou pa gen linèt majik, nou pa ka wè nan lavni kijan listwa pral dewoule. Men nou ka pwopoze sèten lide ki, pou nou menm nan Ayiti Koupe Fache, ta ka kontribye nan pami moun kap reflechi sou kouman konstwi yon demen miyò pou Ayiti. Ann gade 2 kalite konsiderasyon: 1-    Revandikasyon klas domine esplwate yo ki nan kan pèp la. Se revandikasyon sa yo ki ta dwe sèvi kòm ajennda politik yon leta demokratik popilè. 2-    Kouman klas nan mas popilè yo ka rive tabli yon leta demokratik polilè. Kaye revandikayson kan pèp la: Sa nou rele kan pèp la se ansanm klas k ap sibi dominasyon ak eksplwatasyon anba klas k ap toupizi nou. Se ansanm klas sa yo ki gen enterè met ansanm pou chavire dominasyon klas k ap esplwate, domine epi reprime noumenm mas popilè yo. Malgre gen diferan klas nan kan pèp la ki chak gen revandikasyon pa yo, tout klas domine esplwate yo se alye nan goumen pou jwenn bout mayi mi paske se nan tèt ansanm nou jwenn fòs nou. Nan pami pi gwo revandikasyon yo, nou ka siyale: –       Bonjan travay, bonjan salè ak bonjan kondisyon travay pou tout travayè ak tout moun k ap chèche travay –       Refòm agrè okonplè pou tout tipeyizan jwenn bon kalite tè pou travay, bonjan irigasyon ak akonpayman teknik –       Bonjan sekirite ak jistis sosyal, fini ak laterè gang yo, fini ak ensekirite pwograme a ak teritwa pèdi a –       Jistis pou tout viktim vyolans ak laterè yo –       Bonjan kondisyon lavi: manje, dlo pou bwè, kouran, kondisyon sanitè… –       Bonjan lekòl piblik gratis –       Bonjan sèvis lasante –       Bonjan lojman sosyal –       Bonjan wout, asenisman ak amenajman tout kominote yo –       Bonjan sèvis asirans sosyal –       Pwoteksyon pwodiksyon nasyonal la ak pwomosyon antrepriz kolektif –       Rebwazman ak pwoteksyson anviwonman an Jounen jodi a, pa gen okenn nan revandikasyon sa yo ni leta aktyèl la ni okenn politisyen k ap kouri dèyè pouvwa ka satisfè. Kouman klas nan mas popilè yo ka rive tabli yon Leta Demokratik Popilè: Menm lè nou pa ka predi listwa, nou dwe klè gen yon seri kesyon ki pa regle nan zanmitay. Kesyon pouvwa se youn ladann. Li dwe klè kesyon pouvwa a se rezilta yon batay twoke kòn. Pou kan pèp la pran pouvwa a, fòk li gonfle fòs li ak bonjan òganizasyon politik ki rele l chèmèt chèmetrès, jouktan se kan pèp la ki vin pi fò. Batay la se pou nou jwenn satisfaksyon platfòm lit nou. Nou pap mache dèyè lidè, se kan pèp la ki dwe opouvwa. Konstwi Kan Pèp la mande pou nou devlope bon jan òganizasyon politik otonòm ki chita sou revandikasyon fondamantal ki nan Platfòm Lit nou : yon salè vital kòm minimòm ki pèmèt travayè viv kòmsadwa, ki pèmèt bonjan kondisyon travay lan respè ak diyite, bonjan refòm agrè nan kanpay yo, inifikasyon tout teritwa a, konstwi bon jan lekòl ak lopital, elatriye. Sa mande tou pou nou mete sou pye òganizasyon politik otonòm k ap devlope yon pratik militan ak pwogram sosyo ekonomik ak politik pou mete kanpe nouvo leta a. Se Konstriksyon Alyans Demokratik Òganizasyon Otonòm yo ki pral bay Nouvo Leta Demokratik Popilè a ak Travayè Kòm Potomitan onivo Nasyonal. Viv yon Leta demokratik popilè, endepandan ak travayè kòm potomitan osèvis Kan Pèp la ! Ayiti Koupe Fache #32 On Wed, Aug 20, 2025 at 6:03 PM Valerio Saint louis < valerioteleimage@gmail.com > wrote: Tele Image Nouvèl avek Valerio Saint-Louis – Dron Eksploze nan Baz Swat – Gouvènman Di Wè Pa Wè Eleksyon pral Fèt – Trump Voye Bato Militè Venezyela — Valerio Saint-Louis Senior producer Tv Image Corp. cell: 516-805-5410 www.youtube.com/tvimage Licensed Real Estate Agent Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan diferan ribrik Ayiti Koupe Fache yo, nou toujou montre nou sipòte lit otonòm klas domine esplwate yo ki fòme kan pèp la: ouvriye, peyizan ak travayè. Epi nou toujou montre nou apiye lit klas sa yo pou dechouke leta klas dominan reyakysonè yo pou tabli yon lòt kalite leta ki rele mas popilè yo", "domain": "rezonodwes.com", "date": "2025-11-07 19:22:53", "url": "https://rezonodwes.com/?p=364478", "image_url": null, "xglm_generated_text_wo_prompt": "joyed reading it."}
{"title": "UCATEBA, Repiblik Dominikèn : Charlot JOCELYN ap anseye etidyan dominiken pale ak ekri kreyòl ayisyen - Rezo Nòdwès", "text": "Iléus PAPILLON Prezidan Salon du Livre et des Arts du Grand Nord d’Haïti Se yon bon nouvèl pou tout kreyolis, kreyatè, militan lang ak kilti ayisyen an, epi pou tout moun ki kwè nan valè lang kreyòl la kòm zouti lespwa ak lyen sosyal. Lang kreyòl la, ki se senbòl idantite pèp ayisyen an, kontinye simaye limyè li pi lwen pase fwontyè Ayiti, gras ak jefò militan angaje tankou Charlot JOCELYN, yon sitwayen ayisyen ki soti nan vil Pòmago, nan Nò istorik Ayiti. Depi kèk tan, Pwofesè Charlot JOCELYN, yon Ayisyen pasyone de edikasyon, idantite ak kilti ayisyen an, ap anseye kreyòl ayisyen nan Universidad Católica Tecnológica de Barahona (UCATEBA), yon enstitisyon siperyè ki chita nan sid Repiblik Dominikèn. Men sa ki fè inisyativ sa depase yon senp kou lang : se paske se pa sèlman pale ak ekri kreyòl pwofesè Charlot ap anseye, men pwofesè a ap louvri lespri elèv dominiken yo sou literati ayisyèn nan tou, sou kreyatè nou yo, sou lespri kreyatif pèp ayisyen an. Nan klas li yo, elèv yo ap dekouvri otè kreyòl, powèt ak ekriven ki mete kreyòl la nan mitan refleksyon yo sou sosyete, memwa ak kilti ayisyen an. Se yon bèl pon ki konstwi ant de pèp ki, malgre istwa difisil yo, gen anpil bagay yo ka pataje sou plan imanitè, sosyal ak kiltirèl. Sa fè nou sonje pwojè « Zile a / La Isla », an 2017, yon inisyativ literè ki te mete 40 powèt ayisyen ak dominiken ansanm nan yon liv kolektif yo te ekri an kreyòl ak an espanyòl. Zanmi nou, Iléus PAPILLON se yonn nan otè zèv sila. Liv sa te eseye trase yon lòt lyen ki pa fèt ak wòch ni fil babele, men ak mo, imajinasyon, lespri ak espwa. Jodi a, se twa pwofesè ki mete men pou bay kou sa yo nan UCATEBA: – Charlot JOCELYN, – Pè Edvard JEUDY, – Pè Nico SAINT-LOUIS, twa Ayisyen angaje k ap pote flanm kreyòl la vivan nan peyi vwazen an. Se pa ti jefò. Se pa ti jès. Se yon jefò istorik, kiltirèl ki merite tout respè ak ankourajman. Se pou sa n ap di Pwofesè Charlot JOCELYN, atchaba! Iléus PAPILLON Ekriven | Kreyolis Prezantatè emisyon N AP LI Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Iléus PAPILLON Prezidan Salon du Livre et des Arts du Grand Nord d'Haïti Se yon bon nouvèl pou tout kreyolis, kreyatè, militan lang ak kilti ayisyen an, epi pou tout moun ki kwè nan valè lang kreyòl la kòm zouti lespwa ak lyen sosyal. Lang kreyòl la, ki se senbòl idantite pèp ayisyen an, kontinye", "domain": "rezonodwes.com", "date": "2025-11-07 19:22:55", "url": "https://rezonodwes.com/?p=363755", "image_url": null, "xglm_generated_text_wo_prompt": "ontinue this article with similar tone."}
{"title": "Raoul Gérard : Aba KPT tout plim tout plimay - Rezo Nòdwès", "text": "ABA KPT TOUT PLIM TOUT PLIMAY Konsèy Prezidansyèl Tranzisyon an (KPT), senkyèm vèsyon pouvwa PHTK a, agrave mizè ak dezolasyon mas pèp ayisyen an menm jan ak vèsyon Michel Joseph Martelly, Jovenel Moise, Ariel Henri, ak Gary Conille yo. Chak nan fason pa yo mennen klas popilè yo nan yon kalamite ekstrèm san parèy. Nan jounen jodi a, plis pase mwatye popilasyon an riske mouri grangou, plis pase yon milyon moun ap manje mizè nan kan refijye apre gang fin kraze kay yo, vyole pitit yo, boule katye yo epi vòlè byen yo. Anfèt boujwa yo, grandon yo, politisyen yo, popilis-opòtinis yo nan alyans, ak kòkòday ansanm. Y ap pwofite nan peze souse klas popilè yo pandan yo pa gen solilsyon pou kriz k ap depafini Ayiti. Yo konplis nan mete peyi a sou titèl peyi kolon enperyalis yo. Apre anbasad meriken, kanada ak OEA te fin enpoze Sweet Mickey, alyas bandi legal, nan tèt peyi a ak kolaborasyon klas dominan reyaksyonè ayisyen yo nan lane 2011, se finansman gang, krim finansye (pa ekzanp, vòl lajan petrokaribe a) ki te pwogram gouvènman PHTK yo pandan yo t ap kontinye aplike remèd chwal politik ekonomik neyoliberal enperyalis yo ki lakòz fayit total peyi a. Nou konnen plan neyoliberal la te gen ladann privatizasyon tout antrepriz, konpayi, ak endistri leta yo, koupe tout sèvis leta pou popilasyon an e lage yo nan men ONG, mete kanpe zòn franch ak faktori soutretans pou salè mizè, salè pwatrinè, elatriye. Jovenel Moise ak Ariel Henri te kontinye menm politik malouk sa a pandan yo te kontinye kraze ekonomi peyi an, soutni yon ekonomi kriminèl kont enterè klas popilè yo. Nan sans sa a, pou te bloke tout mobilizasyon popilè, pouvwa a te bay gang yo kat blanch pou fè masak ak koupe rache toupatou. Konsèy Prezidansyèl Tranzisyon an (KPT) pa chanje politik ganstè a malgre li gen ladan anpil moun ki te ann opozisyon a ansyen vèsyon pouvwa PHTK, tèt kale yo. Yo te toujou menm moun yo, menm plim, menm plimay ak menm oryantasyon politik ak ideyolojik, kidonk menm reyaksyonè anti pèp yo (tankou Pèp la konn di, opozisyon tradisyonèl ak gouvènman ayisyen yo se de bò menm meday la). Jis jounen jodi a yo kontinye pèmèt gang yo ranfòse kapasite yo, pran nouvo teritwa malgre yap klewonnen, fè pwopagann toupatou yap goumen kont gang. Sa ki nouvo nan senkyèm vèsyon pouvwa PHTK a, kidonk Konsèy Prezisansyèl Tranzisyon an (KPT a), se kouman neyodivalyeris PHTK antann yo ak Lavalasyen tout plimay pou mennen politik antipopilè ak anti nasyonal ki chita sou krim finansye, tetelang ak gang epi kenbe peyi a ajenou devan tout reprezantan enperyalis yo ak peyi souflantyou enperyalis. Antant politik reyaksyonè, malfektè sa a fèt nan yon moman kote plis pase yon milyon migran ayisyen anba pèsekisyon politik rasis gouvènman meriken ak dominiken. Reyaksyonè yo nan leta ayisyen an pa janm konsène pou Ayisyen ki nan move sitiyasyon sa yo. Yo pa gen okenn plan pou rezoud pwoblèm lan. Devan dram klas popilè ayisyen yo, Ayiti Koupe Fache ap denonse yon fwa ankò boujwa ayisyen yo ak kowalisyon politisyen reyaksyonè, sankoutcha k ap aplike ajanda politik sa a ki chita sou ranfòse gang, fè richès nan vann zàm, vann minisyon, vòl kès leta ak trezò piblik la, vann ògàn pitit pèp la pandan yo ap tante konsolide tèt yo nan pouvwa a nan monte pwojè bidon nouvo konstitisyon, referandòm chanpwèl ak eleksyon malatchong, fo mamit. Jounen jodi a, anfas fayit total KPT a ansanm ak primati a, gen plizyè pwojè k ap negosye anba direksyon enperyalis yo. Menm si yo pa gen solisyon fas a kriz lan, y ap chèche yon nouvo konpwomi pou pwolonje sistèm peze souse a. Kit se Jij Kou Kasasyon, kit se yon nouvo modèl KPT, kit se konpwomi ak gang yo, kit se titèl anba klas reyaksyonè ak leta dominiken yo, tout pwojè sa yo se aspirin pou kansè. Ayiti Koupe Fache ap sipotè inisyativ kap fèt pou demaske, mete kowalisyon politisyen boujwa sa yo toutouni, epi ankouraje klas popilè yo pran chimen batay pou òganize lit otonòm ak òganizasyon otonòm Kan Pèp la ak travayè kòm potomitan pou ranvèse Leta boujwa grandon ganstè a. Mete nouvo baz pou konstwi yon Leta demokratik popilè tou nèf san fòs kote ak travayè kòm potomitan. ABA KPT TOUT PLIM TOUT PLIMAY! ABA TOUT SOLISYON ANTI PÈP! VIV LIT OTONÒM KLAS POPILÈ YO POU YON LETA DEMOKRATIK POPILÈ AK TRAVAYÈ KÒM POTOMITAN! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "ABA KPT TOUT PLIM TOUT PLIMAY Konsèy Prezidansyèl Tranzisyon an (KPT), senkyèm vèsyon pouvwa PHTK a, agrave mizè ak dezolasyon mas pèp ayisyen an menm jan ak vèsyon Michel Joseph Martelly, Jovenel Moise, Ariel Henri, ak Gary Conille yo. Chak nan fason pa yo mennen klas popilè yo nan yon kalamite ekstrèm san parèy. Nan", "domain": "rezonodwes.com", "date": "2025-11-07 19:22:56", "url": "https://rezonodwes.com/?p=362075", "image_url": null, "xglm_generated_text_wo_prompt": "ontinue this article with similar tone."}
{"title": "Dr Duckenson Lorthé Blema : «Mach pou Desten an, pa m, pa nou tout!» - Rezo Nòdwès", "text": " Se yon vwayaj pèsonèl men ki kolektif tou, nan inyon, pataj, ak lapè, pou transfòmasyon ak devlopman Ayiti, epi pou pwogrè pèp li a. Lè m fè yon ti bak nan refleksyon ak gwo doulè mwen yo pou mwen konprann epi depase trajedi sanglan ki te pase desanm 2024 la, pandan m te Minis Sante e nou t ap pare pou relouvri Lopital Inivèsite Leta Ayiti (HUEH),   Vizyon sa a pou transfòme Ayiti nou an sou baz yon desten ki ka reyèl, pa sispann boulvèse lespri mwen. M pa sispann panse ni espere nou tout ka kwè ak fèmte reyalite nou ap viv jodi a — ki se yon aberasyon nan listwa nou , pa  defini nou kòm pèp, epi li pa dwe, nan okenn fason, fè nou pèdi wout nou sou chimen destine nou. Yon destine kote nou se yon pèp fyè, kè kontan, pezib, nan sekirite, edike, ak an sante, k ap viv nan yon peyi ki gen cham, ki ap devlope akoz yon anviwònman sosyal ak ekonomik ki estab e ki bay lespwa. Lè m te aksepte dirije MSPP, mwen te gen yon konviksyon solid m te kapab fè diferans lan, repare imaj ministè a ki te febli, epi pote chanjman pozitif ak dirab pou amelyore disponibilite, aksè, ak itilizasyon bon jan kalite sèvis sante nan benefis kominote a. Mwen te detèmine pou m mete fen nan move pratik ki ap detwi sektè a, defye sa yo ki panse yo pa ka manyen yo, atake dosye sansib tankou anplwaye ki pa janm prezan, lopital ki fèmen, direktè ki pa efikas, mank pèsonèl ki responsab. Mwen te vle mete fòs nou ansanm, mobilize resous nou ak patnè nou yo sou yon vizyon klè, k ap priyorize enterè kominote a anfen. Mwen te kwè, e mwen toujou kwè, pi gwo defi nou pou devlopman Ayiti se pa mank resous, jan anpil moun renmen repete l pou jistifye tèt yo, men pito mank vizyon, lanmou pou peyi a, kouraj, konpasyon pou frè ak sè nou yo ki ap viv nan lamizè, mank detèminasyon pou fè diferans, ak mank lidèchip ki klè. Chans pou nou, anpil zanmi, kolaboratè, ak patnè te kwè chanjman sa yo posib, e yo te mete tèt ansanm ak Ministè a pou apiye l e avanse. Se konsa, malgre mank kolaborasyon nan kèk sektè ki konsène dirèkteman, ak anpil obstak nou te rankontre, nou te rive lanse kèk gwo chanjman malgre tout risk ki te genyen. Nou te relouvri matènite Isaïe Jeanty (Chancerelles), ki sèvi anpil fanm ak tibebe nan yon zòn ki an danje e anpil moun te deja bay li kòm yon ka pèdi. Epi, 24 desanm, jou lavèy Nwèl, nou te sou wout relouvri Lopital Jeneral — pi gwo lopital peyi a — ki, malgre li tou pre Palè Nasyonal la, te toujou fèmen depi plis pase yon lane, sa ki te anpeche tout yon popilasyon jwenn laswenyay esansyèl san okenn lòt rekou. Sa se te yon absidite ak yon wont pou nou tout ki ap travay nan sante! Inogirasyon sa, ki te dwe make yon vèy Nwèl kè kontan, yon tounan pozitif ak senbolik, te fini nan trajedi lè nèg ame yo te kanpe sa ak gwo kout zam e sa te lakoz lanmò de jounalis ak yon polisye ki t ap fè travay yo. Ak foug mwen kòm yon jèn doktè, ak pasyon mwen pou peyi m ak pèp mwen, petèt mwen te twò prese, twò enpasyan, e pou kèk moun, mwen te vin deranjan ak enkontwolab. Kidonk, yo te oblije asasinen mwen moralman, menase m, e finalman mete m sou kote. Jou 24 desanm sa a pa t sèlman yon jou kote nou rate relouvèti yon lopital oswa yon rèv ki kanpe bridsoukou. Li pa t non plis — jan kèk  moun te swete l — destriksyon yon moun ki te sakrifye tout bagay, men pito li te konfime enkonsekans nou yo, jalouzi nou, pwoblèm nou yo, sistèm nou ki pa fonksyone, e echèk kolektif nou pou soutni yon pèp ki pa gen anpil, men ki merite tèlman anpil. Jou 24 desanm sa a, lavèy nwèl sa, pou mwen, se te plis pase tout lòt bagay, konfimasyon valè m, konviksyon m, ak lafwa m ki rete fèm nan peyi sa a. Si sa pa t ase, li te fè m vin pi detèmine pou m kontinye sèvi Ayiti ak pèp la, epi mache ak jèn yo sou chimen kolektif sa a pou nou chèche idantite nou ki pèdi ak destine ki fèt pou nou an. M deside pou m pa dekouraje, pou m pa abandone, epi pi enpòtan, pou m pa janm, menm yon moman, kwè tout bagay fini oubyen anyen pa posib. Non! M kontinye kwè nan jenès sa a, nan kapasite l, e nan destine l, ki tèlman gen lespwa. Mwen kwè pèp sa a ap leve, ap mete Ayiti sou ray devlopman, Ayiti ap leve, ap viv, epi l ap briye. M ap kontinye jwe wòl pa m nan, m ap kontinye angaje m nan mach sa a, menm si m konnen li ap difisil, tris, e fatigan pafwa. Men, jan lòt la di l… N ap gen viktwa ! Wi, Nou kapab! Se pou sa, mwen envite nou, jenès Ayiti, leve kanpe! Rantre nan batay la ak mwen, ak tout lòt ki kwè toujou. Pa rete kòm senp espektatè ki pa ka fè anyen. Vin jwe wòl nou kòm aktè konnen risk yo la, angaje nou, epi deside mete men. Ansanm, nou ka konbat move tradisyon sa yo, e fè diferans lan. Angaje fanmi nou, zanmi nou, pwofesè nou, rankontre anba pye Zanmann yo, nan lakou yo, nan katye yo, epi pale sou tout sijè sosyal, ekonomik, politik ak sekirite ki konsène nou. Brase lide, respekte lide chak moun, aprann youn nan men lòt, mete tèt nou an kesyon. Pa chwazi wout ki pi fasil la! Pèfeksyon pa objektif la, aksyon se objektif la. Se sa n ap chèche ak imilite, pou nou ka chanje lè nou fè erè oswa pran move wout. Chache pataje enèji nou, pasyon nou pou Ayiti, refleksyon nou yo ak dirijan nou yo, sosyete sivil la, patnè entènasyonal yo, donatè yo… Fè yo pran responsabilite yo, fòse yo reponn ak devwa yo! Patisipe nan tout deba, paske, anvan tout bagay, se nou, se peyi nou, se lavni nou!!! Pran l an men ! Pa kite zòt panse pou ou, fè pou ou, li pap nan enterè w ! Konte sou mwen, mwen la pou sipòte nou, ankouraje nou, e menm, mache ansanm ak nou! “Mach pou desten an” se yon vwayaj pèsonèl ak kolektif, yon wout pou transfòmasyon ak pwogrè pèp Ayisyen an. Mwen kwè ladan l ak tout kè m… M se yon moun ki gen lafwa, e m santi m espesyal nan plan Bondye. Mwen kwè chak moun gen yon apèl, chak nasyon, menm lè li blese, ka releve. Sonje pwofèt Jeremi, li te defini lavi li daprè laj li, ak sitiyasyon politik peyi l. Men, Seyè a te ba li de gwo revelasyon: 1. Li di l malgre li te jèn, sa pa t chanje plan Bondye te trase pou lavi li. 2. Seyè a te ba li yon vizyon ekstraòdinè: «Seyè a di m: Jeremi, kisa w wè? Mwen reponn: Mwen wè yon branch Zanmann.» (Jeremi 1:11) Pye Zanmann sa se premye pyebwa ki fleri lè prentan rive. Apre yon sezon fredi di kote nèj te rache tout bagay, tout te sanble mouri. Men, yon tij Zanmann leve, se te siy ki montre gen lavi toujou. Nèj la, kèlkeswa jan li pwès, pa ka anile plan Bondye sou lavi w. Plan sa a siyen, sele pou letènite. « Lòt Ayiti a pa lwen ». Nou se yon pèp beni. Mwen wè Ayiti tou nèf sa. Mwen reve li, mwen prepare li, epi m ap tann li ak lafwa. Yon Ayiti ki kanpe, ini, diy, k ap taye banda. Yon Ayiti k ap siprann mond lan nan jan li leve tèt li, ak kalm li, ak entèlijans kolektif li, ak kreyativite li, ak bèlte li. Yon Ayiti kote timoun ap aprann san danje, jwenn swen jan sa dwe fèt, travay ak espwa, epi viv ak fyète. Yon Ayiti kote jistis pa yon privilèj, men yon baz. Yon Ayiti kote lapè pa eksepsyon, men règ la. Men, rèv sa pap reyalize nan solitid. Li ap konstwi nan inyon, paske fòs se nan linyon. Se sèl yon nasyon ini ki ka geri anba efè blese pase l yo. Inyon sa a kòmanse ak jès senp: koute lòt la, respekte diyite li, sispann rayi, chwazi fè efò, bati ansanm. Linyon sa ap ranfòse nan mitan fanmi yo, nan lekòl, nan katye, nan enstitisyon. Li konstwi nan volonte met tèt ansanm pou n chanje, rebati, geri. Ayiti pa kondane pou l echwe. Li la pou etone mond lan. Mond lan ap gade nou, pafwa ak pitye, souvan ak dout. Men, ap gen yon jou kote menm mond sa a ap di ak admirasyon: “Pèp sa leve kanpe. Pèp sa bati. Pèp sa gen viktwa.” Jou sa a ap rive si, e sèlman si, nou kanpe ansanm. Wi, leve kanpe! Pote kwa w, men kontinye mache! Pote blese w, men geri yo. Pa dakò viv ajenou, pa lage tè nou, kilti nou, lafwa nou. Lòt Ayiti a pa lwen. Li pa yon blòf. Se yon promès. Se pou nou pran l ak lafwa, kouraj, ak lanmou. Nou se yon pèp beni. E benediksyon yo pa fèt pou gaspiye, men pou byen jere, epi pou pataje yo. LACH PA EKRI ISTWA… Se sèlman brav ki gen kouraj sa! E mwen, m chwazi rete nan mitan sila yo ki kontinye kwè, ki kontinye oze, ki kontinye mache. Dr Duckenson Lorthé BLEMA Ansyen Minis Sante Piblik ak Popilasyon (MSPP) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Se yon vwayaj pèsonèl men ki kolektif tou, nan inyon, pataj, ak lapè, pou transfòmasyon ak devlopman Ayiti, epi pou pwogrè pèp li a. Lè m fè yon ti bak nan refleksyon ak gwo doulè mwen yo pou mwen konprann epi depase trajedi sanglan ki te pase desanm 2024 la, pandan m te Minis Sante", "domain": "rezonodwes.com", "date": "2025-11-07 19:22:58", "url": "https://rezonodwes.com/?p=361888", "image_url": null, "xglm_generated_text_wo_prompt": ". Continue this article with similar tone."}
{"title": "Bandi nan koze mizik la : fòk sa chanje toupatou - Rezo Nòdwès", "text": "Si bann kalte privilejye sa yo k ap plede fè ti kriye konsa te konn separe vre, depi lontan peyi nou an t ap gentan lwen nan zafè viv ansanm, tèt kole pou n vanse pou pi douvan, sitou pou sila yo k ap bat dlo pou fè bè depi dikdantan. Se kou bagay la pa bon pou yo, y ap vin plenyen. Epi yo toujou ap parèt tèt yo kòm pitit pèp la. Alòske se pa vre. Mantò wi! Li lè li tan pou jan de moun sa yo pa pran veritab pitit pèp la pou nèg sòt. Tout moun konnen se paske bagay la malouk malouk nan peyi a ki fè yo tout ki t ap kraze peyi a sou pouvwa yo a blije kouri kite Pòtoprens, tè manman yo ak papa yo, kote yo t ap fè e defè, pandan malere ap pase tray anba grangou kloròks. Jodi a bwa a mare pou yo, yo kwè yo kab vin blofe moun! Sèl yon bann ti sèvèl, ti tèt pete, ti sousou, ti restavèk, ki pou desann figi yo devan yo. Moun ki kab kenbe eskanp figi yo pa p janm chita sou diyite yo pou aksepte yon bann ti-leve-tou-jwenn vin fè ti kriye pou yo pran pitye pou yo. Yon nèg ki pa pè deklare li deploge kouwan yon lòt dyaz ki pwal jwe aprè dyaz pa l la fin depoze nan yon bal, moun konsa pa pote lòt non: bandi! Vye zak konsa se zak bandi! Andedan moun k ap fè koze mizik ayisyen yo ta sanble chaje bandi. Fwa sa a, youn nan bandi sa yo parèt tout tèt li, e li montre l fyè nan awogans li. Se kat didantite jan de ti privilejye sa yo menm wi, awogans se bagay ki andedan sèvo yo, se youn nan vye bagay yo aprann kote yo leve depi yo ti katkat, kote y ap fè ti malere ak ti malerèz pase mizè pou senk kòb. Se vre, koze koulè po a, se yon gwo koze ki mande anpil atansyon, lè n vle manyen l. Men, tout moun ki gen tèt ap konprann aklè depi koumansman listwa peyi d Ayiti, kalte moun sa yo toujou kwè yo siperyè tout nèg ki pa sot nan menm moul ak yo. Epi yo jwenn yon bann ti pantan, yon bann ti soufri ki toujou ap fè yo konprann sou zile a se yo ki mèt e seyè. Yo toujou vle montre peyi a rele yo chèmèt chèmetrès. Menm lè yo « pa konn a nan fèy malanga », yo toujou kwè yo anlè tout moun, sitou anlè pitit pèp la ki pa janm sispann debwouye yo kou mèt Janjak pou rive fè yon jan pou wòch nan dlo yo konn doulè wòch nan solèy tout bon vre. Nou pa p pi long non. N ap fini pou n di li lè li tan pou n denonse jan de awogans sa yo yon kalte moun nan peyi a, tout koulè se vre, men sitou sila yo ki kwè yo kab fè sa yo vle, jan yo vle, lè yo vle, san yo pa kondane yo pou sa. Li lè li tan pou n di ase ! Bagay yo pa kontinye konsa jan yo prale la ! Yon mizisyen pa gen dwa deploge, dekonekte yon dyaz rival, pou kraze bal li, nan fè gwo gòj an plis. Koze pa vle jwe anvan an pa pèmèt kalte vye zak bandi sa yo fèt nan boul figi nou la konsa, epi pou n kanpe ap gade l san n pa di anyen. Nou dwe rele chalbari dèyè bandi sa yo, fè yo pran men yo, pou yo jwenn respè nan men piblik la ki vle pran ti plezi l san kase tèt. Revandikasyon yo, diskisyon yo, batay la dwe fèt pwòp, san fòs kote ! San zak bandi ki montre nou aklè jan de vakabon mizisyen sa yo pa pè anyen depi se koze lajan k ap pale ! Si jan de awogans bann ti privilejye sa rive fèt san pèsonn pa di anyen, avèk yon bann tisousou k ap kore yo nan betiz yo a, se paske yo konnen y ap toujou gen enpinite nan milye kiltirèl tankou nan sosyete nou an. Tankou sa fèt depi koumansman listwa peyi nou. Se sa k fè yo ka fè l san kè sote, epi vin jwe bal nan figi moun kòm nèg de byen, nèg gwo fanmi mizisyen, nèg pitit pèp. Mannigèt ! Li lè li tan pou sa sispann! Wi, fòk sa chanje! Peter James-Harrisson Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Si bann kalte privilejye sa yo k ap plede fè ti kriye konsa te konn separe vre, depi lontan peyi nou an t ap gentan lwen nan zafè viv ansanm, tèt kole pou n vanse pou pi douvan, sitou pou sila yo k ap bat dlo pou fè bè depi dikdantan. Se kou bagay la", "domain": "rezonodwes.com", "date": "2025-11-07 19:22:59", "url": "https://rezonodwes.com/?p=361031", "image_url": null, "xglm_generated_text_wo_prompt": "ontinue this article with similar tone."}
{"title": "Yon lane apre, chèf misyon Kenyan-an an Ayiti lanse yon apèl kont mank sòlda, lajan ak ekipman - Rezo Nòdwès", "text": "Yon ane apre premye sòlda yo te debake, kòmandan misyon sekirite Nasyonzini sipòte ann Ayiti lanse yon avètisman sou mank grav nan mwayen: twòp twou vid nan efèktif, resous finansye ak lojistik pou konbat gang ame yo. Premye kontenjan polisye keni an te rive nan mwa jen ane pase a, plis pase yon ane edmi apre gouvènman ayisyen an te lanse yon apèl ijans bay kominote entènasyonal la. « Kòm yon nouvo modèl ki depann de kontribisyon volontè, misyon an ap konfwonte plizyè defi – finansman limite, mank pèsonèl, ak difikilte lojistik – ki bezwen rezoud pou misyon an kapab reyalize objektif li yo nan delè ki fikse a », se deklarasyon Godfrey Otunge, kòmandan Misyon Multinasyonal Sipò Sekirite a (MSS), pandan yon konferans pou laprès nan Pòtoprens. Malgre objektif ofisyèl ONU a te fikse a 2 500 moun pou sipòte Polis Nasyonal Ayiti, mwens pase mwatye efèktif sa a aktyèlman sou tèren an. Plis pase 3 000 sòlda te pwomèt nan angajman inisyal yo. Nan yon nòt li voye bay Konsèy Sekirite Nasyonzini semèn pase a, prezidan keni a, William Ruto, te rapòte ke 991 sòlda sou tèren an jodi a – majorite se Keni, men gen ladan tou 150 sòlda Gwatemala, 78 El Salvador, 23 Jamayik, 6 Bahamas, ak 2 Belize. Li ajoute ke gen anpil lòt sòlda ki ret tann, paske kontra lojistik ki egziste yo pa pèmèt jere yo sou plas. « MSS la ap opere anba nivo ekipman ak sipò operasyonèl ki nesesè pou li fonksyone efikasman », se sa Ruto mete aksan sou. « Nivo ekipman aktyèl la pa menm rive a 30% sa ki te prevwa. » Malgre limit sa yo, Otunge fè konnen jedi ke MSS la rive mete sou pye de baz estratejik enpòtan nan depatman Latibonit, ki se zòn andeyò kapital la kote vyolans gang yo frape pi rèd. Otorite ayisyen yo kontinye mande pou misyon MSS la transfòme an yon veritab misyon lapè anba bann drapo Nasyonzini, ki ta pèmèt plis mwayen ak resous, men dosye sa a bloke nan Konsèy Sekirite a, sitou akoz opozisyon Lafwasi ak Lachin. Vyolans gang yo deja fè plis pase 1,3 milyon moun kite kay yo, agrave grangou ak ensekirite, akòz fèmti lopital, paralis ekonomik, enstitisyon jistis ak gouvènman ki pa fonksyone. Gen anviwon 580 000 moun ki te deja deplase anvan premye sòlda MSS yo te rive. MSS Marks First Anniversary in Haiti – Thursday, June 26, 2025 Today, Thursday, June 26, 2025, the Multinational Security Support (MSS) Mission marked its first anniversary in Haiti. The event was attended by key stakeholders, including: His Excellency Fritz Alphonse Jean,… pic.twitter.com/w5hIeY0gaV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Yon ane apre premye sòlda yo te debake, kòmandan misyon sekirite Nasyonzini sipòte ann Ayiti lanse yon avètisman sou mank grav nan mwayen: twòp twou vid nan efèktif, resous finansye ak lojistik pou konbat gang ame yo. Premye kontenjan polisye keni an te rive nan mwa jen ane pase a, plis pase yon ane edmi", "domain": "rezonodwes.com", "date": "2025-11-07 19:23:01", "url": "https://rezonodwes.com/?p=360398", "image_url": null, "xglm_generated_text_wo_prompt": "Continue this article with similar tone."}
{"title": "Ayiti koupe fache : Kwonik #29 | Deklarasyon Batay Ouvriye - Rezo Nòdwès", "text": "AYITI KOUPE FACHE : KWONIK #29 Deklarasyon Batay Ouvriye Premye Me 2025  PREMYE ME, se Jou Komemorasyon Lit Travayè nan lemond. Se yon joutout travayè ki anba dominasyon ak esplwatasyon sistèm peze souse kapitalis la òganizè aktivite oswa mennen de aksyon pou yo denonse tout kalite enjistis sosyal y ap sibi, esprime tout revandikasyon yo genyen epi wè ki lit pou yo mennen pou sòti anba move sitiyasyon y ap fè fas jodiya. PREMYE ME 2025 la mete nou anfas yon kokenn latwoublay ki se ENKYETID ak ENSÈTITID akòz kriz estriktirèl sistèm kapitalis mondyalla ladanl ki pote yon van lagè ak tansyon jeyopolitik epi gwo kriz politikpeyi nou Ayiti ap fè fas a yon leta ki pa menm ka bay sekirite ak defannsouverènte peyi a. Gen enkyetid ak ensètid sou jan lemond antye boulvèse ak gwo goumen ki genyen ant peyi enperyalis yo pou youn gen ejemoni a. Kidonk, pou younka ekzèse dominasyon li nan gen kontwol politik, militè, ekonomik akideyolojik sou lòt peyi. Lè n konsidere kòman gouvènman ameriken an ap pran mezi tankou pou monte tarif ladwan diset wotè sou divès peyi ki nanrelasyon komèsyal ak li oswa li pran desizyon pou mete men sou richèsnatirèl lòt peyi pandan l ap krache sou souverènte ak otodetèminasyon pèpyo genyen nan objektif pou mete yo anba bòt enperyalis meriken yo. Tout inisyativ sa yo mete nou nan wout yon lagè ant gwo pyisans enperyalis yok ap gen gwo konsekans sou tout pèp sou latè. Kanta pou peyi nou Ayiti, n ap viv yon gwo kriz k ap detwi lavi nou kòmpèp, kòm nasyon. Sitiyasyon ekonomik nou ap fin dekrenmen. Chak jounou leve, se nan gwo fè nwa nou ye pou nou jwenn yon travay k ap pèmètnou manje, okipe tèt nou ak fanmi nou nan yon kontèks kote bandikriminèl ap simen laterè kote yo prèske fin gen kontwol peyi a. Sa semenmsi gen de pòch REZISTANS k ap goumen kont yo. Fòs lapolis aklame montre yo pi fò nan kraze mobilizasyon mas popilè yo k ap mandesekirite ak lavi ke kwape bandi teworis yo. Se nan gwo kalite ENKYETID ak ENSETITID nou ye nan peyi nou Ayiti. Bò pa ouvriye nan sektè tekstil la, se gwo ENKYETID ak ENSETITID tousou si l ap kontinye ekziste pou bay jenn fanm ak gason travay pou yo ka kenbe. Renouvèlman Lwa Hope la pako klè pandan dat ekspirasyon li se mwa septanm 2025 la. Nan izin yo, se rediksyon pèsonèl, sispansyontanporè repete apre divès izin fèmen pòt yo. Tou sa mete nou nan yonenstabilite ekonomik tèt chaje. Sa fè plis ke 3 lane salè nou … Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AYITI KOUPE FACHE: KWONIK #29 Deklarasyon Batay Ouvriye Premye Me 2025 PREMYE ME, se Jou Komemorasyon Lit Travayè nan lemond. Se yon joutout travayè ki anba dominasyon ak esplwatasyon sistèm peze souse kapitalis la òganizè aktivite oswa mennen de aksyon pou yo denonse tout kalite enjistis sosyal y ap sibi, esprime tout revandikasyon yo genyen epi wè ki lit", "domain": "rezonodwes.com", "date": "2025-11-07 19:23:02", "url": "https://rezonodwes.com/?p=359549", "image_url": null, "xglm_generated_text_wo_prompt": "Continue this article with similar tone."}
{"title": "CNN – Trump mande kèk nan kolaboratè li yo eske yo panse « jan Elon Musk ap aji a ta gen rapò ak dwòg yo di lap pran », dapre yon sous - Rezo Nòdwès", "text": "CNN Trump poze kesyon sou si konpòtman Musk gen rapò ak dwòg Dapre sa CNN rapòte, Prezidan Donald Trump ta mande kèk nan konseye li yo si yo panse konpòtman Elon Musk pandan 48 dènye èdtan yo ta ka gen rapò ak itilizasyon dwòg, sitou apre kèk deklarasyon ofansif milyadè teknoloji a lanse kont li. Menm si li fè konprann piblikman li pa bay sa enpòtans, an prive li t ap chèche konprann ki sa ki dèyè atak sa yo. Nan yon apèl kout ak jounalis Dana Bash nan CNN, Trump deklare li “pa menm ap panse ak Elon” epi li pa gen plan pou l pale avè l pou kounye a. Sepandan, li pa elimine posiblite pou l revize oswa anile kèk kontra gouvènman an genyen ak konpayi Musk yo. “ Etazini ka siviv san prèske nenpòt moun – eksepte mwen ,” Trump deklare sou avyon Air Force One, anplis li fè konnen li t ap fè blag. Malgre li mande sou itilizasyon dwòg Musk an prive, Trump refize fè okenn deklarasyon sou sa an piblik, li di: “M pa vle pale sou sa… M pa konn ki sa k ap pase.” New York Times te deja rapòte ke Musk ta ap itilize ketamin souvan, pafwa chak jou, e li konn melanje li ak lòt sibstans, selon moun ki abitye ak sitiyasyon an. Musk te deja di nan yon entèvyou ak Don Lemon li konn pran “yon ti dòz” ketamin pou regle move santiman, ak preskripsyon medikal. Men li pa t reponn akizasyon New York Times yo dirèkteman. CNN kontakte reprezantan Elon Musk pou fè limyè sou dosye a, men pa jwenn okenn repons pou kounye a. Pandan se tan, direktè adjwen Mezon Blanch lan, Stephen Miller, ki gen madanm li ki kite gouvènman an pou l al travay pou Musk, fè konnen li pa gen okenn enkyetid sou sa New York Times te revele. Trump asks aides if they think Musk’s behavior could be related to alleged drug use, source says Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "CNN Trump poze kesyon sou si konpòtman Musk gen rapò ak dwòg Dapre sa CNN rapòte, Prezidan Donald Trump ta mande kèk nan konseye li yo si yo panse konpòtman Elon Musk pandan 48 dènye èdtan yo ta ka gen rapò ak itilizasyon dwòg, sitou apre kèk deklarasyon ofansif milyadè teknoloji a lanse kont li.", "domain": "rezonodwes.com", "date": "2025-11-07 19:23:03", "url": "https://rezonodwes.com/?p=358979", "image_url": null, "xglm_generated_text_wo_prompt": "Continue this article with similar tone."}
{"title": "Ti batbouch ak Frérot Pierre, Gran pri woman Emile Célestin Mégie nan Akademi Kreyòl Ayisyen - Rezo Nòdwès", "text": "Fréro Pierre fèt Marigo, komin nan sidès peyi Ayiti. Li se desinatè, atispent, gitaris, powèt, ekriven, senaris ak reyalizatè fim. An 2023, li soti loreya Gran Pri woman Emile Celestin Megie nan Akademi Kreyòl Ayisyen avèk maniskri « Lakou delivrans ». Rezo Nòdwès pote pou ou yon echanj fètefouni ak Fréro k ap viv nan peyi Senegal depi kèwk lane. Rezo Nòdwès – RN: Ou dekwoche premye edisyon « Gran pri woman Emile Célestin Mégie » pou maniskri « Lakou Delivrans ». Pale nou de premye reyaksyon w, santiman w lè nouvèl la rive jwenn ou. Fréro Pierre – FP: Se nan ayewopò Abidjan mwen te ye, lè m resevwa imèl Akademi Kreyòl Ayisyen voye ban mwen pou anonse mwen nouvèl la. Mwen pa t ka lese sòti tout emosyon ki t ap bouyi anndan m. Se te jwa ak fyète. Mwen te achte yon byè pou m fete sa. Fyète a se sitou paske mwen se premye gayan Pri sa a ki pote non Emile Célestin Mégie, ki li menm se moun Marigo menm jan avèk mwen. Mwen panse ak Emile kontan kote li ye a. Mwen te pibliye yon rekèy powèm kreyòl ak fransè : EPITAPHE POUR CEUX QUI N’EN ONT PAS EU, mwen te fè yon dedikas pou Emile ladan l. Yon epitaf ki pati konsa : « Pou Emile Célestin Mégie ki travèse san fè bri san fè kont Lanmou li pou Marigo te kont Se pa yon sekrè sa fè kont bri Woukoukou pou Mégie » Se pou m di kisa potorik gason sa a reprezante pou mwen. Se yon modèl. Pri sa a m genyen an, mwen ofri Togiram li ak tout Marigo. Se yon santiman devwa akonpli. RN: Daprè Akademisyen Michel – Ange Hyppolite ki se manm Komisyon kilti ak literati nan Akademi Kreyòl Ayisyen, « Lakou Delivrans » se yon woman ki chita sou « eritay vodoun zansèt yo kite pou nou an ». Kisa ou ka di nou plis sou woman sila a ? FP: Se yon istwa ki trete yon sijè ki rive souvan nan sosyete nou an, sitou nan fanmi ki gen grandèt yo ki te sèvitè vodoun. Se istwa yon jèn fi 17 lane, Nedje, lwa bitasyon l yo chwazi l kòm  manbo pou l jere yon lakou, LAKOU DELIVRANS, gran papa li t ap dirije anvan li te travèse vivan Nan Ginen. Menm Ogoun di chay la twò lou pou tchovi a. Simbi li menm di Nedje dwe obeyi. Si l ka jere renmen li ka jere lakou a. Woman an gen yon kote fantastik. Mwen mete lwa yo an sèn tankou nenpòt pèsonaj nan istwa a. Mwen mennen lektè a Nan Ginen pou asiste lwa yo nan reyinyon y ap fè antre yo pou chwazi jèn fi a, epi reyaksyon yo lè li pa dakò. Mwen fè anpil rechèch pou mwen ekri liv sa a. RN: Kòman ou defini tèt ou kòm ekriven? FP: M ap kite lektè yo ak kritik yo di sa yo panse de ekriven an. Sèl sa m ka di, mwen ekri sou plizyè sijè : politik, sosyal, kilti, lanmou, nan plizyè jan : pwezi, nouvèl, woman, chanson. Mwen ekri senaryo tou paske m se yon sineyas. Pa twò lontan, mwen pral reyalize yon fim ki abòde tèm anviwònman. Tit li se : … Yon fwa, Savann Dezole. Mwen sitou bay kilti a yon plas enpòtan nan zèv mwen yo. Kòm atis, mwen vle eksplwate tout richès kilti sa a etale gratis devan m nan. RN: Ki lòt pwojè ekriti ou genyen nan kouti nan lang kreyòl ayisyen an? FP: Pwojè ekriti an kreyòl ki nan kouti, se suit Lakou Delivrans la. Woman sa a ki genyen Pri a rakonte peryòd Inisyasyon Nedje. Se sa k fè tit li se Lakou Delivrans, Inisyasyon. Istwa a pral kontinye nan plizyè tòm. Mwen gen yon rekèy powèm lanmou, kreyòl ak fransè, ki prèt pou pibliye tou, men l ap oblije tann toujou. M ap konsantre m sou pwomosyon Lakou Delivrans. RN: Kijan yon moun kapab retire yon egzanplè « Lakou Delivrans »? FP: Lakou Delivrans deja disponib Etazini ak Kanada. Etazini se Fednel Aristide, Queens NY. Imèl : fednelaristide3@gmail.com . Colbert Nicolas, Brooklyn, NY. Imèl : grepa2010@yahoo.fr .Marlenne Encarnacion Valera, New jersey. Imèl : marlennevalera18@gmail.com . Nan Kanada, se Chantal Isme. Liv la pral disponib tou nan libreri KEPKAA ki, dimanch  22 jwen an, ansanm avèk Chantal, pral fè yon lansman ofisyèl nan Kanada. Adrès li se : 2000, boul. St-Joseph-Est, Porte B Montréal (Québec) H2H 1E4. Telefòn li se : 514 750-8800. Mwen pa vle bay nimewo patikilye yo. Men si yon moun bezwen liv la, ou ka ekri m tou, di m ki kote w ye, m ap fè suivi a. Nimewo WhatsApp mwen se : +221 77 147 5496. Imèl mwen se : freropierre@gmail.com . Pou Ayiti, mwen deja fè kontak avèk Agence Haïti Livres-Hebdo ki gen yon blòg HTLIVRES. Se yo ki pral distribiye li. Anivince Jean Baptiste anivincejeanbaptiste@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Fréro Pierre fèt Marigo, komin nan sidès peyi Ayiti. Li se desinatè, atispent, gitaris, powèt, ekriven, senaris ak reyalizatè fim. An 2023, li soti loreya Gran Pri woman Emile Celestin Megie nan Akademi Kreyòl Ayisyen avèk maniskri « Lakou delivrans ». Rezo Nòdwès pote pou ou yon echanj fètefouni ak Fréro k ap viv nan peyi Senegal", "domain": "rezonodwes.com", "date": "2025-11-07 19:23:05", "url": "https://rezonodwes.com/?p=358793", "image_url": null, "xglm_generated_text_wo_prompt": "ontinue this article with similar tone."}
{"title": "« Drapo m nan – Bélo » : Yon chante pou repanse lavi ann Ayiti - Rezo Nòdwès", "text": "Mizik la byen rantre nan san nou. Li fè lavi nou koule bèl lè n ap tande l. Se transpòtasyon yon emosyon grandyoz, yon seri pawòl tounèf ki plen lavi. Se te nan lane 2017 plizyè chantè te rasanble sou direksyon atis Bélo pou yo pote chedèv sa a ki fè rapèl sou plas drapo ayisyen an nan tout listwa limanite. Se tout nanm nou ki vibre lè nou tande chak vwa, chak atis, nan yon refren k ap fè nou viv tout rèv yon peyi, tout yon senbòl, yon idantite, yon mak fabrik dantèl ki kole lavi nou pyès pa pyès tankou yon katedral limyè. Chante sila a, malgre dousè ki nan vwa atis yo, charye tout mak vyolans ak doulè nou trennen pandan anpil lane nan listwa nou. Pawòl ki nan chante sa a raple nou koneksyon nou genyen ak drapo ble e wouj la, ki se yon fòs, yon enèji, yon rasin ki tache idantite sa a byen fon anba po chak grenn Ayisyen k ap viv : « Drapo m se tankou cheve mwen Mèt ba l koulè mwen vle, vrè koulè l p ap chanje Ble e wouj la se fyète mwen Mèt fè sa w vle, l ap rete kole anba po mwen » Avèk anpil klas, anpil elegans, atis yo pote pawòl la pou fè nou sonje ble e wouj la se yon tras idantite, yon fyète ki tanpe anba po nou jis nan dènye bout lorizon. Si jounen jodi nou ta vle bliye degre lanmou nou dwe genyen pou drapo a, atis Bélo, nan premye kouplè chante a, raple nou : « Drapo m nan se koulè san n ki te koule pou libète Koulè pa m yo pat vle wè kòmkwa mwen te yon moun dane » Si nou fè yon ti pwomnad kè kontan nan kouplè sa a, n ap konprann nou dwe vin pi serye fas ak responsabilite nou genyen devan listwa, devan eritaj libète sa a ki se yon patrimwàn, yon souvni san bout nou pa dwe janm bliye. Avèk pawòl ki gen anpil fòs, atis Shishie limenm, nan pati pa l la, fè n sonje lit zansèt yo se te pou pwopoze lemonn yon lòt fòm byennèt, yon lòt fason pou repanse lavi chak grenn moun sou latè. Se te pou redefini lavi ki pa chita sou klas, ni mèt, ni esklav : « Drapo m nan reprezante chanjman listwa limanite S on bagay dwòl, ou ka wè l senp poutan l èkstrèman konplike » Pèp djougan, pèp Ayisyen, lè nou wè yon drapo Ayisyen nan peyi Lafrik, ann Ewòp, ann Azi, e jis lòt bò Loseyani, konnen li pa yon senp drapo dèyè manman. Li se chanjman listwa limanite ak lavi yon klas moun Loksidan te kondane pou viv nan lapenn ak chagren chak jou ki jou. Nan moman Ayiti ap travèse anpil move enpas, nan moman peyi a ap rekòlte kriz sou tout fòm, pawòl sa yo ki nan chante « Drapo m nan » te ka ede n sove lonè peyi n nan priz konsyans ak diyite, pandan n ap pran kòm modèl paj listwa zansèt yo te ekri pou tout limanite. {Darline Desca} « Drapo m se pa t fasil si w wè jodi a l egziste Se gran paran n ki te kanpe fas alepòk pi gwo lame » {Fatima} « Drapo m nan se li raple Lamerik ak monn antye Ayisyen yo pat asepte pou moun esklav okenn kote » {Geraldo} « Drapo m nan soti de pi bèl istwa ki janm egziste Istwa zansèt nou yo k te sakrifye yo pou n ka libere » {Shishie} « Se pa yon fab, se p on woman non plis, se pa yon kont de fe » {Fatima} « Se premye fwa sa te rive, se monn lan ki ta pral chanje » Si batay zansèt yo te chanje istwa tout yon monn, nou menm jenerasyon ki vini apre yo, nou dwe ranmase rèv sa a avèk anpil rekonesans. Se pou nou grandi nan panse nou, pou nou mete akote divizyon ak prejije ki vle fè n bliye dimansyon responsabilite nou genyen pou bati ak konsève patrimwàn istorik zansèt yo te ban nou ansanm ak fyète a : {Mandela} « Drapo m nan p ap ka konprann ke jodi a nou divize » {Wanito} « Deviz nou, Union fait la force, men malgre sa n gen prejije » {B.I.C} « Plizyè tribi ini fòs yo pou yo libere tout yon ras Poutan nou menm kòm desandan, nou separe tèt nou an klas » {Jean Jean Roosevelt} « Drapo sa ta dwe chanje si se eta sa n ap rete » {J. Perry} « Li pa gen sans pou nou ankò tèlman nou wè ke l pa sanble » {Mika} « Drapo m nan, li lè pou reprann plas ou te genyen an Menm jan l te ye nan tan lontan pou Dahome ak nèg Ginen » {Misty} « Drapo m nan tankou solèy yo panse k pa t ap janm briye Li raple ke monn jodi a se Vètyè  li te kòmanse » {Medy} « Drapo m nan, pa enkyete w, menm si w ta wè dèfwa w blaze Yon jou kanmenm fòk yo kanpe pou ba w valè w merite » {Quenn B} « Yon jou gen pou rive, y ap sispann pase w anba pye » Listwa drapo ayisyen an se yon istwa konplike. Loksidan, ki panse li se mèt latè, pa t janm dakò nou libere. Se pa pou san rezon, nan anpil kote sou latè, yo pa swete nou byenvini. Se poutèt sa, nou menm Ayisyen, nan moman selebrasyon drapo nou an, nou dwe sonje wòl nou dwe jwe sou latè a, nan egzanp nou dwe bay sou nosyon libète, egalite, fratènite, tout kote jou leve, tout kote gen lavi, paske drapo nou an se senbòl lespwa ak lavi tout yon monn ki pa sispann fè pwomosyon pou enjistis ak inegalite sosyal. Nou dwe sispann degringole pou nou repanse lavi tout Ayisyen, pou moun ki toupatou sou latè, pandan n ap sèvi ak drapo a kòm yon senbòl pou yon demen miyò. Jonathan Thermidor Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mizik la byen rantre nan san nou. Li fè lavi nou koule bèl lè n ap tande l. Se transpòtasyon yon emosyon grandyoz, yon seri pawòl tounèf ki plen lavi. Se te nan lane 2017 plizyè chantè te rasanble sou direksyon atis Bélo pou yo pote chedèv sa a ki fè rapèl sou plas drapo", "domain": "rezonodwes.com", "date": "2025-11-07 19:23:06", "url": "https://rezonodwes.com/?p=357759", "image_url": null, "xglm_generated_text_wo_prompt": "ntinue this article with similar tone."}
{"title": "Anivince Jean Baptiste reponn Robert Berrouët – Oriol - Rezo Nòdwès", "text": "Limyè sou dènye atik atak malefik pwofesè Robert Berrouët – Oriol la Pwofesè Robert Berrouët – Oriol, lè m fin li atik << La “Créolophonie scientifique” du PHTK néo – duvaliériste est une mystification, une arnaque à géométrie variable>> ou pibliye nan Rezo Nòdwès 16 me pase a, mwen sezi. Nan atik sila a, ou tire boulèt wouj sou Festival Entènasyonal Literati Kreyòl ou di ki ta repwodui « avègleman yon sikilè Ministè Edikasyon Nasyonal te pibliye nan dat 21 fevriye 2024 ki konsène Kreyolofoni syantifik ». Ou menm rive pran libète afime « plizyè familye Facebook ak WhatsApp etone, choke poutèt Festival Entènasyonal Literati Kreyòl ta pataje « avègleman » sikilè sa a ki konsène Kreyolofoni syantifik. Mesye Oriol, mwen vle soulinye pou ou an lagan, sipòte yon desizyon Leta ki enpòtan pou lang kreyòl pa yon zak, men pito yon aksyon sitwayen ki di nou p ap kite lanp konsyans idantitè ak konsyans lenguistik nou ap limen anba tab. Se endiferans nou ak pasivite nou kòm sitwayen ki fè Leta anpil fwa pa respekte « pawòl Leta ak desizyon Leta ». Ki fè pa toujou gen kontinite lè genyen yon pa fondamantal ki fèt nan direksyon limyè ak pwogrè. Yonn nan bagay ki etone m, depi nan premye fraz atik ou a, se volim motivasyon ki abite w pou w fabrike yon yon atak malefik ki pa gen anyen pou wè ak laverite. Ou rive jwenn kapasite eksepsyonèl pou w konstui tout yon atik sou baz manti. Pwofesè Berrouët – Oriol, nonsèlman Festival Entènasyonal Literati Kreyòl pa t fè okenn piblikasyon nan dat 14 me 2025 ou presize nan atik ou a, men, ni anvan ni aprè 14 me, li pa fè okenn pòs ki konsène Sikilè w ap pale a, menm si nan FEL nou gen mil bon rezon pou n ta gentan fè sa. Mesye Oriol, sa etone nou anpil inivèsitè ou ye a pa atache lyen piblikasyon ou di FEL fè a kòm prèv ki pou apiye sa w avanse yo. Se yon deriv grav. Mesye Berrouët – Oriol, mwen vle dabò felisite w pou kouraj ou. Yon (ansyen) pwofesè Inivèsite dwe gen anpil kouraj pou li bay tèt li tan, chita pwodui yon long atik sou yon afimasyon ki pa gen anyen pou wè ak verite, epi, voye l nan jounal anplis. Antanke « Conseiller spécial Conseil des professeurs d’Universités d’Haïti » (jan ou mansyone sa nan atik ou a), se sèten yon minimòm pwobite entèlèktyèl ta kapab evite ‘’yon lenguis – tèminològ’’ tonbe nan ma yon avilisman ki, natirèlman, p ap itil ni lasyans, ni kreyolofoni syantifik FEL ap pwone depi 2019 la, ni koz pèp ayisyen an ki plis bezwen jounen jodi a lide inite nan plas pawòl voyemoute. Pwofesè Berrouët – Oriol, nan atik ou a, ou raple Festival Entènasyonal Literati Kreyòl te envite w kòm entèvenan an 2023. Wi. Envitasyon sa a te rive jwenn ou paske ekip FEL la kwè travay pou devlòpman syantifik lang kreyòl, efò pou reyònman literati kreyòl, dwe dabò konsène tout kreyolofòn alawonnbadè nou panse ki kapab gen yon pawòl nèf valab pou lang lan, sou lang lan, san mechanste maske. Mesye Oriol, pèmèt mwen raple w se sou baz menm kreyolofoni syantifik w ap kritike jodi a, Festival Entènasyonal Literati Kreyòl te envite w fè entèvansyon w lan an kreyòl sou « Leksikografi kreyòl » nan lane 2023. Mesye Oriol, pou respè tit pwofesè Inivèsite ou pote a, epi, si se pa mechanste ki te anime pwodiksyon atik ou a, n ap mande ou prezante Festival Entènasyonal Literati Kreyòl eskiz piblik pou kalite manti sa a ou oze fè sou yon evènman k ap fè efò chak ane pou l kenbe nan yon peyi kote kriz idantitè a pa sispann pete plafon epi, kote sitou, anpil moun panse gen plis mwayen finansye pou ankouraje n detui tèt nou kòm pèp pase posibilite ki ta dwe egziste pou ede n remoute pant frajil la. Anivince Jean Baptiste , Prezidan Festival Entènasyonal Literati Kreyòl Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Limyè sou dènye atik atak malefik pwofesè Robert Berrouët – Oriol la Pwofesè Robert Berrouët - Oriol, lè m fin li atik > ou pibliye nan Rezo Nòdwès 16 me pase a, mwen sezi. Nan atik sila a, ou", "domain": "rezonodwes.com", "date": "2025-11-07 19:23:08", "url": "https://rezonodwes.com/?p=357737", "image_url": null, "xglm_generated_text_wo_prompt": "ontinue this article with similar tone."}
{"title": "1925-2025: Selebrasyon 100 ane fondasyon pawas Sentizidò nan Lagonav (2/2) - Rezo Nòdwès", "text": "Idson Saint-Fleur * Diferan dekoupaj ki fèt soti 1958 pou rive 2013 nan teritwa katolik gonavyen an redui sou kantite estasyon ki te depann de pawas Sentizidò a. Se yon reyalite pyès moun pa ka konteste. Pou kounye a pawas la ap desèvi sèlman 5 estasyon ki gen chapèl: estasyon Sentàn nan Zetwa, estasyon Sentfami nan Palma, estasyon Senmatendeporès nan mòn Pikmi, estasyon Senfranswazavye nan Boukanlama ak estasyon Senjanbatis nan Titans. Li difisil pou konnen apeprè konbyen fidèl katolik ki genyen nan pawas sa a. Move kalite kolèk ak jesyon estatistik yo se yon gwo pwoblèm Legliz yo – Legliz katolik tankou Legliz pwotestan – poko fè yon vrè refleksyon sou li, kidire pou yo ta rezoud li. Kidonk, yon obsevatè ki ta bezwen konnen konbyen fidèl ki genyen nan pawas sa a, pa p jwenn repons la. Petèt yon estimasyon ! Men la ankò ! Konfòmeman ak doktrin sosyal Legliz katolik, pè yo ki te pase nan tèt pawas Sentizidò a, selon nivo yo ak kalite rezo sosyal yo chak, te toujou fè efò pou ede kèk moun viv tikras pi byen. Yo te fè entèvansyon nan plizyè domèn sosyal. Genyen ki te fè plis paske li te gen plis kontak ann Ayiti oubyen aletranje. Genyen, an fonksyon de angajman soyal yo anfavè moun ki pi vilnerab yo, ki pa t janm sispann bouske èd nan enterè popilasyon an. Youn pami pè sa yo ki te chanpyon nan kesyon sa a se pè Jules Van Looveren (1969-1976), trèzyèm kire pawas Sentizidò a. Lekòl Sentbènadèt ki tounen depi kèk ane Konplèks edikatif Sentbènadèt se pi gwo zèv sosyal pawas la genyen. Lekòl sa a tabli nan vil Ansagalè depi ane 1964. Se gras ak yon kontribisyon finansye Vatikan, pè Arthur Van Den Bossche te kòmanse konstriksyon lokal lekòl la soti 1960 pou rive 1961. Léona Gezels, yon misyonè layik, moun peyi Beljik, se premye direktris enstitisyon sa a. Se poutèt sa, pandan anpil tan, akote non fòmèl lekòl la, majorite popilasyon an te rele l « Kay Léona ». Sou kote madmwazèl Léona Gezels te genyen madmwazèl Paula Van Ursul ki te pran gwo responsabilite pedagojik pou fè lekòl sa a fonksyone kòm sa dwa. Pandan lontan tou, responsab pawas la te louvri sou menm sit sa a yon Sant pwofesyonèl ki te fòme jèn fi nan kouti, bwodri ak kuizin. Men sa gen plis pase 30 tan depi pòt Sant sa a fèmen. Pawas la genyen sou responsabilite l lekòl Senjanbatis ki nan Titans. Se yon lekòl k ap fonksyone ak anpil difikilte. Li akiye timoun soti nan premye pou rive sizyèm ane fondamantal. Sousi ankadreman jèn yo te ankouraje pè Jules Van Looveren (1969-1976) voye plizyè jèn gason al aprann mason sou kontwòl yon kontremèt nan zòn Fòlibète. Konsa, li pral itilize jèn sa yo nan yon Pwojè konstriksyon kay ki te plis devlope nan vil Ansagalè. Kèk ane aprè, li te ouvri sou lakou presbitè a yon atelye pou ankouraje jèn gason yo aprann mason ak ebenis. Nan fen ane 60 yo pou rive nan ane 70 yo, anpil lekòl nan seksyon kominal yo te resewa timoun pou 4 klas (primè) fondamantal. Lekòl sa yo pa t gen posibilite pou fè fonksyone lòt klas pou rive nan klas sètifika oubyen si yo te fè sa se te ak anpil difikilte. Se Poutèt sa, pè Jules te ouvri yon pansyon, nan lakou presbitè a menm, pou akeyi de  twa timoun paran yo te kapab peye pou yo 15 goud oubyen 20 goud chak mwa pou lojman ak nouriti. Lè kesyon sa a kòmanse pran chè, misyonè esket la te deside konstui yon lokal pou resevwa plis timoun ki soti nan zòn riral yo e ki te vin kontinye etid yo nan Lekòl Sentbènadèt. Pansyon an te akeyi tout elèv, katolik ou pa. Aprè yon sèten tan, pwojè pansyon eskolè sa a te tonbe nan dlo. Se Konsa, pawas la te vin lwe lòt moun kay sa a pou yo abite. Palasuit, se nan kay sa a mèt Constant Joseph ta pral ouvri yon lekòl prive. Nan domèn edikasyon an toujou, pè a te fè gwo demach bò kote otorite ministeryèl yo nan Pòtoprens nan lide pou elèv nan klas sètifika te ka konpoze Lagonav, paske anvan sa se Akayè yo te dwe ale. Efektivman, nan mwa jen 1972, egzamen setifika yo fèt Lagonav pou elèv Lagonav. Pè Jules Van Looveren (1969-1976) te louvri nan lokal azil la (Anba-Azil) yon lekòl pou akeyi timoun fanmi ki te pi vilnerab nan katye Magazen ak ozalantou. Kòm lekòl sa a pa t gen tout klas (primè) fondamantal yo, timoun ki te byen pwogrese yo te kontinye etid yo nan lekòl Sentbènadèt. Pou timoun sa yo ak fanmi yo, pè Jules te konn òganize yon mès chak dimanch maten bò dizè nan lekòl Anba-Azil la menm. Pandan tan sa tou, li te lanse mouvman Kiwo a sou zile a. Pandan administrasyon pè Alfons Van Hooydonck (1964-1968), madmwazèl Madeleine Tremblay, yon layik, moun peyi Kanada, te fonde yon dispansè nan sant pawasyal la. Pandan ane 1966, li te louvri yon sèvis pou bay swen matènite. Konparativman ak lekòl la, dispansè sa pa t fonksyone pandan lontan. Se lokal dispansè sa a responsab lekòl yo itilize pou enstale klas matènèl yo oubyen selon yon langaj ki pi aktyèl klas preskolè yo. Menm si dispansè a te kanpe travay, kèk ane annaprè pè Jules Van Looveren (1969-1976) te itilize kontak li pou fasilite elèv yo gen aksè ak swen dantè atravè yon misyon sanitè ki te fèt chak ane. Sèvis medikal sa ki te kanpe pandan lontan, pè Jean Marceau Dieudonné t a pral reprann li lè li ouvri sou sit lekòl la yon klinik pou elèv yo. Nan domèn espòtif, pè Jules Van Looveren (1969-1976) te ankouraje anpil jèn gason jwe foutbòl. Se sou yon pati nan salin nan (Zòn bò Aroïs) li te konn òganize chanpyona pou fasilite jèn yo devlope talan yo. Yon espò li te konn pratike e ladann li te montre li te gen bon jan kalite pou sa. Ajaks, se non ekip foutbòl pè a te mete sou pye e se nan ekip sa a li te konn jwe. Pandan kèk ane ekip sa a te gen yon ekselan gòlkipè : Rodolphe Lafontant. Men lòt ekip yo tankou Blouzonwouj, Ideyal te konn bay bèl pèfòmans. Se toujou pè Jules – paske li te vle amelyore kondisyon lavi popilasyon an -, ki te repare, nan yon epòk, waf Magazen an epi konstui dig pou anpeche lanmè a anvayi mache a ak kay ki te tou pre rivaj la. Nan sans sa a tou, li te devlope yon pwojè pou konstui kay pou sèten moun. Benefisyè yo pa t oblije fidèl katolik. Gen kay ki te gen 2, 3, 4 oubyen 5 chanm ak galri. Genyen ladan yo ki toujou debou sou granri Ansagalè a (boulva Isaac Louverture) ak nan lòt katye nan vil la. Andeyò vil la, sèten sakristen nan estasyon yo te benefisye pwojè sa a tou. Pè a te elabore yon plan ki pa t gen gwo kontrent ladann, yon fason pou ede pwopriyetè yo ranbouse lajan konstriksyon kay sa yo. Men, jan sa rive souvan, anpil nan mèt kay sa yo pa t janm fin peye. Pè Raphaël Maenhout (1977-1984), alyas pè Raph te ranplase pè Jules nan tèt pawas sa a. Aprè li te fin analiz kaye kontabilite pwojè a, pè Raph te konstate pifò nan benefisyè yo te gen plizyè ane depi yo pa t janm ranbouse senk kòb peni. Konsa, avèk anpil konpasyon li te deside anile tout dèt sa yo. Se te yon fason pou li te aplike mesaj li te jwenn nan liv Lik chapit 7 vèsè 40 pou rive nan vèsè 43. Nan menm zòn pansyon pou elèv yo, pè a ta pral konstui yon pansyon pou resevwa pòv malere debrabalanse. Moun sa yo te kontinye ale mennen vini nan vil la ap mande charitepòv, men chak samdi yo te pase pran manje kri nan presbitè a. Aktivite imanitè sa a te rapousuiv pandan administrasyon pè Raphaël Maenhout (1977-1984) ki te toujou bay pòv malere sa yo yon « ti rezistans », tankou Silorient ta di sa. Anplis de sa, nouvo kire a te konn bay chak benefisyè sa yo pou piti 25 kòb (Nan epòk sa a, monnen sa a te pèmèt yo manje pen ak dlo sikre). Pè Jules, se li ki te mete ansanm ak misyonè wesleyen yo nan Lagonav pou konstui yon fontèn dlo bò mache Magazen an. Konsa, moun yo pa t oblije monte « Nan-Koup » pou vin pran dlo nan fontèn ki te arebò plas piblik la. Nan moman kalamite tankou sechrès, inondasyon dirijan pawas la te konn chèche wè nan ki fason pou yo pote asistans bay moun ki te nan nesesite. Kòm egzanp, apre inondasyon 23 oktòb 1986 la, ki te lakòz dezolasyon nan vil Ansagalè ak nan anpil lokalite riral, pè William (Bill) G. Quigley (1983-1993), te montre anpil aktivite nan reloje sinistre yo, sitou sila yo ki te nan katye Magazen. Se konsa « Site 23 oktòb » te kreye. Pou sa te kapab fèt, pè Bill, gras ak asistans li te jwenn aprè katastwòf sa a, te achte yon gwo moso tè nan men majistra Isaac Coq Louverture epi konstui kay pou sinistre yo. Se nan suit kreyasyon « Site 23 oktòb » la  « Site Boujwa » t ap vin devlope. Sou pwen sa a ak sou plizyè lòt ankò, asireman gen bagay pou moun ki konnen ta di anplis tankou kreyasyon Sant animasyon katechèz nan Grannsous. Yon espas pè Jules te ouvri nan lide pou òganize rankont ak sakristen yo. Men tou yo te konn itilize espas sa a pou fè fòmasyon andiplis pou anseyan k ap travay nan lekòl katolik yo. 123 ane depi estasyon Ansagalè a te soti anba pwoteksyon Sentantwàn pou pase sou pwoteksyon Sentizidò ; 100 ane aprè kreyasyon pawas Sentizidò, kominote katolik Lagonav la fè yon bon bout wout malgre tout difikilte yo ak kalite relasyon nouvèl jenerasyon yo devlope ak lafwa nan Bon Dye. Men pyonye lèv sa a, prensipalman pè Jean-Baptiste François Primet, pè Allain Euzen ak tout lezòt ki te vini aprè e ki te envesti san mezire nan travay evanjelizasyon sa a ta kontan wè kòman yo pa t simen bò chemen, ni nan mitan wòch, ni nan tè ki chaje ak pikan. Yo te jete semans yo nan yon tè kote plant la jèmen, grandi epi donnen. Eukharistía ! *Idson Saint-Fleur Jounalis, sosyològ deja ekri plizyè liv sou istwa zile Lagonav. Li kontinye eksplore domèn sa a. L ap prepare kounye a yon liv sou istwa Legliz katolik, Legliz pwotestan ak Vodou pandan l ap analize kontribisyon sosyal yo nan lavi Gonavyen yo. saintfleuri14@yahoo.fr Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Idson Saint-Fleur * Diferan dekoupaj ki fèt soti 1958 pou rive 2013 nan teritwa katolik gonavyen an redui sou kantite estasyon ki te depann de pawas Sentizidò a. Se yon reyalite pyès moun pa ka konteste. Pou kounye a pawas la ap desèvi sèlman 5 estasyon ki gen chapèl: estasyon Sentàn nan Zetwa, estasyon Sentfami", "domain": "rezonodwes.com", "date": "2025-11-07 19:23:09", "url": "https://rezonodwes.com/?p=357376", "image_url": null, "xglm_generated_text_wo_prompt": "tinue this article with similar tone. Les opinions exprimées dans la articles exprimées par des personnes que la actualités que l’équipe de rédaction ’engage qu’engagent, sont le citoyen qui s’ont l’ont le lecteur."}
{"title": "1925-2025: Selebrasyon 100 ane fondasyon pawas Sentizidò nan Lagonav (1/2) - Rezo Nòdwès", "text": "Idson Saint-Fleur * Ane 2025 la se yon ane espesyal nan istwa kretyen katolik yo sou zile Lagonav. Sa fè 100 ane depi Monseyè Julien Mathurin Conan te deside fè Lagonav vini yon pawas nan achidyosèz Pòtoprens la. Se ye te yon desizyon fidèl katolik yo t ap tann depi kèk tan. Nan plizyè okazyon yo te toujou swete genyen yon pè ki prezan nan mitan yo, yon fason pou konsolide lafwa yo epi ranfòse pratik katolik yo. Aprè anpil ezitasyon ki an rapò sitou ak kondisyon lavi difisil sou zile a, achevèk Pòtoprens la, finalman, te fè Lagonav soti nan nivo estasyon ki gen chapèl pou vini yon pawas. Byennavan 1925, sèten moun sou grantè ki te konn ale Lagonav te toujou konsidere zile a tankou yon peyi kote majorite abitan yo se pwotestan batis. Se te yon gwo manman pèsepsyon. An reyalite, nan peryòd sa a, Legliz baptis anba lidèchip pastè nwa ameriken Boaz Alexander Harris te angaje l nan yon gwo kanpay evanjelizasyon ki te debouche sou kreyasyon anviwon yon dizèn estasyon ki te depann selon pozisyon jewografik yo de twa pòl rejyonal : Masikren, Gwomang ak Pwentarakèt. Anplis de sa, Legliz baptis te mete lekòl nan estasyon yo, louvri premye dispansè sou zile a epi ofri popilasyon an lòt avantaj. Nan epòk sa a, Legliz katolik potko kapab pran esò li vrèman. Gwoup fidèl yo te piti toujou. Poutan rasin Legliz la te kòmanse antre nan tè depi kòmansman dènye deseni diznevyèm syèk la. Pakont, devlopman rapid Legliz batis ki te touche zile nan kat pwenkadino li yo te preske fòse Legliz katolik souke kò li. Aktivite zele pwotestan yo pa t toufe vodou a nonplis. Pami premye abitan sezonye zile a te genyen tou bonkou vodouyizan. Genyen ki te voudouyizan libelibè, gen lòt ki t ap pratike vodou a an kachèt. Men, nan yon ka tankou nan yon lòt, depi lè pou fè sèvis pou lwa yo rive, pi souvan yo te travèse sou grantè pou yo ale fè sa. Menmsi, anmenntan, sèten ladan yo te toujou konsidere tèt yo kòm bonjan kretyen katolik. Se nan ane 1887, yon pè breton, misyonè Senjak, Louis Marie Guilloux te fè yon koutpye Lagonav. Li t al vizite estasyon sa a ki pa t gen chapèl men ki te depann de pawas Akayè a. Se aprè 4 an li te deja pase nan tèt pawas sa, pè Guilloux te ale Lagonav. Pè a mouri nan lane 1889 e li pa t gen tan retounen sou zile a ankò. Nan lane 1893, pè Julien Le Theis, administratè pawas Akayè te fè yon vizit Lagonav. Se nan menm ane a, otorite relijye yo te plase estasyon sa a sou pwoteksyon Sentantwàn. Nan lane 1889, aprè lanmò pè Guilloux, Monseyè Constant-Mathurin Hillion, achevèk Pòtoprens, nome pè Jean-Baptiste François Primet kòm nouvo kire pawas  Senpyè nan Akayè. Pè Primet te fè plizyè vizit sou zile a. Li gen repitasyon kòm pastè ki te travay toubon vre, nan premye peryòd sa a, pou konsolide prezans Legliz katolik sou bout tè sa a. Apati 1903, « estasyon Lagonav » la ki te anba pwoteksyon Sentantwàn vin tounen « estasyon Ansagalè » dirijan pawas Akayè a plase anba pwoteksyon Sentizidò, ki se patwon peyizan yo. Nan menm ane sa a, responsab legliz yo nan Akayè kreye twa lòt estasyon. Se estasyon Zetwa ki sou pwoteksyon Sentàn, estasyon Titans ki sou pwoteksyon Senjanbatis ak estasyon Pwentarakèt ki sou pwoteksyon Senlwi. Kòm estasyon yo pa t gen chapèl, se devan kay yon fidèl ki pi devwe oubyen sou gran chemen yo te konn chante lamès yo. Aprè sa fidèl yo te degaje yo pou chante lamès anba tonèl pay kokoye. Se estasyon Ansagalè a, an premye, ki pral gen yon chapèl. Yon konstriksyon ki te konfòm ak achitekti riral nan epòk la. Yon kay klise ki te kouvri an pay men ki te pran, chak ane, gwo bataswèl anba siklòn ou vanndegren. Gendelè, koutvan sa yo konn si vyolan se poto chapèl la sèlman yo konn kite debou. Konsa, se detanzantan fidèl yo te konn nan rekonstui chapèl sa a. Estasyon Granvid la ki sou pwoteksyon Sentandre te kòmanse fonksyone nan ane 1907 alòske estasyon Twoulwi a sou pwoteksyon Senjozèf a te demare aktivite li yo an 1917. Dis ane pita, an 1927, estasyon Pikmi (bò lanmè) ak estasyon Gwomang te kòmanse travay. Nan mwa novanm 1925, plis pase yon lane apre prezidan Louis Borno te siyen yon lwa pou fè Lagonav vin komin, otorite yo nan achidyosèz Pòtoprens te fè Lagonav monte nan grad pawas. An reyalite, se « estasyon Ansagalè » a ki te pran pwomosyon sa a. Se Allain Euzen, yon pè breton, misyonè Senjak, ki pral genyen reponsabilite pou li administre nouvo pawas sa a. Moun ka p etidye dosye sa a kapab byen konprann se depi nan premye ane ventyèm syèk la, achidyosèz Pòtoprens t ap analize posiblite fondasyon pawas sa a, men Premye Gè mondyal la te oblije anpil relijye fransè tounen nan peyi yo, melanje ak difikilite pou moun viv plizoumwen byen sou zile a te kontrarye adopsyon desizyon sa a. Anpil pè te konsidere Lagonav tankou yon peyi pèdi kote abitan yo ap mennen lavi boutdi. Allain Euzen, fondatè pawas Sentizidò Lagonav la, fèt nan ane 1892 nan rejyon Bretay, nan peyi Lafrans. Aprè etid tewolojik li yo nan Gran Seminè Senjak, li antre ann Ayiti nan denye trimès ane 1912. Twazan aprè, Monseyè Julien Mathurin Conan beni li kòm pè. Lè sa a li te gen 23 zan. Pè Euzen te travay nan pawas Sakrekè nan Tijo, an acheveche Pòtoprens,  nan pawas Jakmèl, nan pawas Sentàn (Pòtoprens) ak nan pawas Senpyè nan Akayè. Nan mwa novanm 1925, achidyosèz la transfere li Lagonav. Li te gen misyon pou etidye epi twouve posibilite pou nouvo pawas ta kapab fonksyone. Men fòmèlman, se yon ane aprè li vini kire pawas sa a. Pè Allain Euzen kite Lagonav nan lane 1929 pou kòz maladi. Lè sante li te retabli, otorite relijye yo te afekte li nan plizyè lòt pawas. Aprè sa li te kite Ayiti. Li mouri nan peyi li, Lafrans, nan ane 1954. Li te gen 62 zan. Aprè Allain Euzen, plizyè lòt pè breton ak ayisyen pral bay kominote katolik sa a sèvis tankou pè Armand Guivard, pè F. Jean-Noël, pè Raoul Lefèvre, pè Pierre Le Roux ak pè Daniel Jean. Nan ane 1958, aprè yon akò avèk misyonè esket yo, Monseyè Francois Poirier, achevèk Pòtoprens la, nome pè Arthur Van Den Bossche kire pawas Lagonav e pè Achiel Lemahieu vikè nan menm pawas la. Sepandan, pè Lemahieu te gen sou responsabilite l prensipalman estasyon Pwentarakèt la. Avèk desizyon sa a, Monseyè Poirier te vle satisfè fidèl yo nan lokalite sa a ki te mande l pandan vizit li sou zile pou l plase yon pè nan tèt estasyon Senlwi a. Pou fè suit ak desizyon sa a, nan ane 1961 Pwentarakèt te vini yon pawas oksilyè ki te toujou depann de pawas Ansagalè a. Otorite relijye yo te vle obsève pou wè epi konprann si estasyon ak chapèl sa a ap devlope tout kalite ak mwayen pou li vini yon pawas toutbon vre. Konsa, se nan ane 1964 Pwentarakèt te vini pawas ki te jwi tout dwa grandèt li parapò ak pawas Sentizidò Ansagalè a. Monseyè François Poirier te vle pouse tèlman lwen konsiderasyon li te genyen pou evanjelizasyon zile a, li te menm anvizaje pou li fè Lagonav tounen yon « Vikarya apostolik ». Soti 1958 pou rive 1998, se yon kenzèn pè esket ki te dirije pawas Sentizidò Ansagalè a. Pami yo genyen pè Arthur Van Den Bossche, pè Alfons Van Hooydonck, pè Jules Van Looveren,  pè Raphaël Maenhout, pè William (Bill) G. Quigley, pè Jean-Pierre Nzemba Wayi. Aprè sa, se pè dyosezen yo ki vin kontinye  travay la e yo la jouk jounen jodi a. Fondasyon Pawas Senlwi nan Pwentarakèt vin diminye nan teritwa pawas Sentizidò Ansagalè a. Konsa, nan ane 1958, pè Arthur Van Den Bossche ak pè Achiel Lemahieu te devize teritwa katolik sa a an 2 pati. Zòn nò a te sou responsabilite pè Van Den Bossche ki te nan tèt legliz pawasyal la. Zòn sid la te sou responsabilite pè Lemahieu ki te nan tèt estasyon Pwentarakèt la. Nan ane 1961, lè Pwentarakèt vin pawas oksilyè. Pè yo te toujou kenbe menm pataj teritoryal sa a. Zòn nò a ki te sou lobedyans pawas Ansagalè a te genyen ladann 7 estasyon : Titans, Zetwa, Gwomang, Lasous, Gransous, Palma ak Twoulwijèn. Tandiske zòn sid la ki te sou administrasyon pawas oksilyè Pwentarakèt la te kouvri 7 lòt estasyon : Pikmi, Plezans, Zabriko, Twoulwi, Granvid, Pwentmarimadlèn ak Nanzoranj. Kreyasyon 4 lòt pawas (Gransous, Gwomang, Tipalmis, Pòdebonè) vin diminye yon lòt fwa ankò nan teritwa Pawas Sentizidò a. Fwa sa a, pawas Senlwi nan Pwentarakèt sibi menm konsekans la. Men tout sa te fèt nan objektif pou rapwoche legliz la pi plis bò kote popilasyon an. *Idson Saint-Fleur Jounalis, sosyològ deja ekri plizyè liv sou istwa zile Lagonav. Li kontinye eksplore domèn sa a. L ap prepare kounye a yon liv sou istwa Legliz katolik, Legliz pwotestan ak Vodou pandan l ap analize kontribisyon sosyal yo nan lavi Gonavyen yo. saintfleuri14@yahoo.fr Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Idson Saint-Fleur * Ane 2025 la se yon ane espesyal nan istwa kretyen katolik yo sou zile Lagonav. Sa fè 100 ane depi Monseyè Julien Mathurin Conan te deside fè Lagonav vini yon pawas nan achidyosèz Pòtoprens la. Se ye te yon desizyon fidèl katolik yo t ap tann depi kèk tan. Nan plizyè okazyon", "domain": "rezonodwes.com", "date": "2025-11-07 19:23:11", "url": "https://rezonodwes.com/?p=357334", "image_url": null, "xglm_generated_text_wo_prompt": "nue this article with similar tone.."}
{"title": "Little Haiti Book Festival 2025: Yon bèl jounen echanj kiltirèl - Rezo Nòdwès", "text": "Festival sila a se yon pòtvwa, yon bèl lide, yon moman kè kontan kote tout koulè twal, tout koulè moun, tout bèl jès ak tandrès te rasanble pou valorize kilti ayisyen an nan divès kalte dimansyon. Timoun yo te la nan zafè pa yo, yo t ap naje nan bèl fabrik penti ak tanbou,  granmoun t ap monte desann, gade liv, tande mizik,  chita tande, danse kole, achte manje lokal, gade pasipala bèl abiman, pale, koze youn ak lòt sou liv, sou tablo, sou penti, sou sinema, sou teyat ak tout lòt bagay ki fè Ayiti se yon peyi grandèt nan domèn atistik ak istorik. Little Haiti Book Festival 2025 lan se 11yèm kout kanno  ki tire nan Mayami , ki reprezante 11yèm ane  lavi,  koneksyon ak pataj  Ayisyen k ap viv nan dyaspora ak tout etranje fouyapòt ki pa janm rate randevou sila a depi jou a rive. Dimanch 4 Me 2025 sa a soti 11è nan maten pou rive 6è  nan laprèmidi nan Sant Kiltirèl ayisyen yo,  si w pat la ou te pèdi. Kisa k te nouvote nan 11yèm kout kanno sila a ? Jan Mapou ak Jessica Fièvre ki se 2 majò jon aktivite sila a te pale sou mwa eritaj kilti Ayisyen an ki toujou fèt nan kominote ayisyen an nan Mayami depi lane 2001. Festival sila a ki se yon bèl tras nan lavi pèp ayisyen an posib ankò ane sa a gras ak “Sosyete Koukouy” ak  Miami book fair ki pote kole pou dans lavi sila a. Jessica Fièvre te pale sou bèl mizik, bèl chante sou tradisyon  melanje ak modènite, klas yoga pou ede moun yo resantre yo, jwe oslè, pèzèl ki montre bèl kote sou Ayiti,  atelye pou aprann timoun yo moun enpòtan nan kilti ayisyen an, tout bagay ki raple nou istwa nasyonal peyi nou. Kidonk,  Se yon festival ki selebre liv, lang, literati,  kilti e ki bay yon opòtinite san parèy pou timoun yo sitou rankontre otè yo , pale avèk yo , tire kont , li istwa,  bat tanbou… se te yon moman bèl anbyans nan sant kiltirèl ayisyen an nan Ti Ayiti. Jan Mapou pale sou mwa sa a kòm mwa ki reprezante richès ak bèlte kilti pèp ayisyen an, epi tou kòm mwa ki senbolize listwa ak rezistans li. Aktivite sila a louvri ak yon bèl espozisyon liv  nan divès kalite lang. Majò jon an ajoute pou li di festival sa a espesyal gras ak nouvote ki genyen nan sijè imigrasyon k ap fè aktyalite e ki afekte kominote ayisyen an sou plan ekonomik, sosyal, edikatif e ki menm mete avni anpil fanmi ayisyen an danje nan USA.  Pou sa yo te envite plizyè ekspè pou esplike kijan aplikasyon lwa imigrasyon fonksyone nan peyi Etazini. Yon lòt bò, Jan Mapou esplike nesesite pou amatè liv ak tout lòt ayisyen konsekan pote kole nan yon dimansyon lajman laj pou sove lavi kominote ayisyen an nan “Little Haïti” ki sou wout disparèt si pa gen dispozisyon nesesè ki pran. Kiki Wainwright ki se powèt, chantè, womansye ak manm sosyete Koukouy nan Mayami,  e ki te prezante woman “Melani” nan okazyon sila a, pa kache satistafaksyon depi anviwon 10 lane pou moun tout laj ki pa sispann plezire nan festival liv la pandan tout ane egzistans li . Pou li se moman pou kontinye fè pwomosyon pou lang kreyòl la ki se lang ki simante tout Ayisyen ansanm. Se okazyon tou pou tout otè vin prezante zèv yo pou yo fè konnen yo epi ofri tèt yo bay piblik la pandan y ap  pale sou travay yo. Pou womansye a, festival sila a, akote liv y ap prezante, se moman tou pou espoze kilti ayisyen an  sou tout fòm: nan mizik, nan teyat, nan literati, nan chan… Se yon meli melo kote gen liv pou timoun aprann sou otè yo, sou kilti ayisyen an. Pascale Milien Faustin (“Choublak kreyòl”) avèk anpil souri pale sou aktivite sila a ki se yon bèl vwayaj, ki montre kalite pouvwa kilti ayisyen an genyen pou li rasanble moun kèlkeswa diferans laj ak lang yo pale. Anplis,  senpati, amitye, bouyon kilti, otè ki sòti toupatou bay yon melanj, yon miksaj bèlte ki sipòte kilti ayisyen an  nan divès dimansyon. Abiman elegan, koulè twopikal , dans folklorik, yon dekò ki byen chita  se plizyè ti detay otè pwovèb kreyòl ayisyen an pale de yo nan aktivite granpanpan sa a Sosyete Koukouy ak Miami Book Fair ofri nan 11yèm edisyon festival foli liv la.  Choublak Kreyòl te tou envite avèk bèl  vwa li ki pa  t sispann chame piblik la pou yo vin patisipe nan douzyèm edisyon an k ap gen anpil chalè. Roger Lirburd ak  jean Emmanuel Prophète bò kote pa yo fè yon rapèl sou kilti ayisyen an. Pou Roger Liburd sou fòm reprezantasyon Ayiti pa manke resous pou li fè faskare avèk okenn lòt kilti sou latè.  Ayisyen kapab sove tèt li avèk tout fakilte nou genyen. Nou dwe travay pou nou genyen yon kominote ki fò ki pou reyini, pale epi defann  enterè kolektif pèp ayisyen an nan Dyaspora a. Li tou mande pou nou esplwate bèl kilti nou an ki se yon fòm espresyon lavi ak koulè, yon eritaj ak pataj.  Jean Emmanuel Profète raple nou Ayiti  se yon peyi inik, malgre pwoblèm ak touman nou rete debou, nou rete vivan. Li envite nou devlope solidarite pou nou kontinye ekri pi bèl paj listwa toupatou sou latè. Pa gen dout nan sa , 11yèm edisyon Little Haiti Book Festival  foli liv sila a, se  yon lòt ki ajoute nan tout lòt bèl edisyon ki fèt yo e ki bay piblik la rezon pou yo la pou anpil lòt ane ankò. Jonathan Thermidor Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Festival sila a se yon pòtvwa, yon bèl lide, yon moman kè kontan kote tout koulè twal, tout koulè moun, tout bèl jès ak tandrès te rasanble pou valorize kilti ayisyen an nan divès kalte dimansyon. Timoun yo te la nan zafè pa yo, yo t ap naje nan bèl fabrik penti ak tanbou, granmoun", "domain": "rezonodwes.com", "date": "2025-11-07 19:23:12", "url": "https://rezonodwes.com/?p=356971", "image_url": null, "xglm_generated_text_wo_prompt": "milar tone."}
{"title": "Association FEL Caraïbes lanse FELmag ak Karavàn kreyolofoni - Rezo Nòdwès", "text": " Association FEL Caraïbes ak Festival Entènasyonal Literati Kreyòl lanse ofisyèlman mèkredi 30 avril 2025 lan, nan lokal C3 Editions, FELmag ak Karavàn Kreyolofoni. Atravè premye sezon Karavàn Kreyolofoni k ap bout 30 me pwochen, responsab FEL yo vle siyonnen plizyè lekòl ak inivèsite nan peyi a pou anime konferans sou literati kreyòl, distribye FELmag, angaje atelye kreyasyon literè, fè pwomosyon kreyolofoni syantifik ak kreyolofoni literè, debat sou miltilenguis ak lang matènèl, elatriye. An prezansyèl kou an vityèl, divès pèsonalite ak enstitisyon te reponn prezan pou savalouwe yon moman enpòtan pou lang ak literati kreyòl. Pami yo, Rosilia François Corneille, prezidan Akademi Kreyòl Ayisyen (AKA) ; Gertrude Séjour, Direktris Fondation Maurice Sixto ; Nesmy Manigat, ansyen minis edikasyon nasyonal ak fòmasyon pwofesyonèl ; Samuel Mésène, reprezantan C3 Editions ; Jean Grégory Calixte, visprezidan AKA ; Michelle St – Félix, prezidan Tanbou – Literè ; Christophe Ph. Charles, sekretè jeneral AKA, responsab Editions Choucoune. FELmag, yon pwojè istorik pou yon kreyolofoni solid e solidè Pou powèt Anivince Jean Baptiste, prezidan Festival Entènasyonal Literati Kreyòl genyen nesesite pou devlope plis koneksyon ak echanj kiltirèl nan mitan kominote kreyolofòn yo : « Li fondamantal pou kominote kreyolofòn ki nan rejyon Karayib la ak sila  ki nan Oseyan endyen an rasanble fòs yo pou fè pwomosyon lang kreyòl. Travay pou devlòpman lang kreyòl se travay pou onore memwa zansèt nou yo ki te konnen lanfè lesklavaj ak imilyasyon kolonizasyon. Lang kreyòl, kòm trèdinyon nan mitan nou dwe yon bèl pretèks pou n angaje plis echanj entèlèktyèl ak boukantay literè. FELmag, menm jan ak Festival Entènasyonal Literati Kreyòl vle rapousuiv tras Bannzil kreyòl nou konsidere jisteman kòm yon modèl solidarite entènasyonal pwodiktif an favè lang kreyòl. Bò kote pa nou, nou plis mete aksan sou literati kreyòl ki gen yon pwa fondamantal nan dinamik konstriksyon prestij lang lan. Lang nou se nou. Lang nou se nanm nou ».  FELmag se plis pase 60 paj byen ilistre ; se plis pase 30 kontribitè ki soti nan divès kominote kreyolofòn kote yo chak ekri tèks yo nan kreyòl pa yo. FELmag se espas kote lasyans ak literati ap layite pou yon kreyolofoni fètefouni ! ». Nan entèvansyon li, Anivince te pwofite remèsye kèk pèsonalite ak enstitisyon ki kore pwojè FELmag la ak Karavàn Kreyolofoni an pandan li espere jwenn plis enstitisyon nan Leta a ak nan sosyete sivil la ki anbake : « Ayiti kòm pi gwo moso demografik nan kreyolofoni an dwe pran pwomosyon ak devlòpman lang kreyòl la plis oserye. E se pou sa Leta ak sosyete sivil la dwe anbake san jeretyen nan tout inisyativ ki vize pwomosyon lang lan ak literati lang lan. Nou apresye sipò Fon Nasyonal Edikasyon (FNE) nan kad piblikasyon FELmag ak Karavàn Kreyolofoni. Nou rekonesan anvè patenè nou yo, tankou : Fondation Maurice Sixto, Organisation Martiniquaise pour le Développement des Arts et de la Culture (OMDAC),  Akademi Kreyòl Ayisyen, Ministère de l’économie et des finances, Sosyete Koukouy, Espas Kreyòl, Tanbou – Literè. Rèv la se distribye dimil (10.000) FELmag gratis nan lekòl ak nan inivèsite peyi a. Pou sa, n ap bezwen konkou enstitisyon ak pèsonalite ki konprann sans travay la ki pou achte Magazin nan an kantite pou pèmèt nou distribye l gratis ». Kòm kontribitè nan FELmag, nou jwenn : Karine Belizar, Yves Marie Seraline, Marc Exavier, Jozet Burlet – Miatékéla, Jean Grégory Calixte, Fred Brutus, Pauris Jean – Baptiste, Indran Amirthanayagam, Gertrude C. Séjour, Jean Euphèle Milcé, Ena Eluther, Jessica Nazaire, Menès Dejoie, Gary S. Daniel, Rosilia François Corneille, Michel Soukar, Grégory Rabess, Iléus Papillon, Jacques Adler Jean – Pierre, Marie Jocelyne Pierre, Pierre Michel Chéry / Martenson Metayer, Michel Rayapah, Robert Berrouët Oriol, Anivince Jean Baptiste, Jude Duranty, André Fouad, Jacques Pierre, Penda Choppy, Hilario Batista Félix, Frantzley Valbrun, Didyer Mannette, M’ Bitako / Johane Joseph, Philippeson Juste, Neno Garbers. Frantzley Valbrun Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Association FEL Caraïbes ak Festival Entènasyonal Literati Kreyòl lanse ofisyèlman mèkredi 30 avril 2025 lan, nan lokal C3 Editions, FELmag ak Karavàn Kreyolofoni. Atravè premye sezon Karavàn Kreyolofoni k ap bout 30 me pwochen, responsab FEL yo vle siyonnen plizyè lekòl ak inivèsite nan peyi a pou anime konferans sou literati kreyòl, distribye FELmag, angaje", "domain": "rezonodwes.com", "date": "2025-11-07 19:23:14", "url": "https://rezonodwes.com/?p=356807", "image_url": null, "xglm_generated_text_wo_prompt": "nue this article with similar tone."}
{"title": "Ki aksyon ijan aktè sektè Telekom yo ta dwe pran pou fè fas ak menas gang ame kriminèl yo ann Ayiti ? - Rezo Nòdwès", "text": " Nan kèlke jou se 17 me, se jou mondyal Telekominikasyon ak Teknoloji Enfòmasyon an, ki gen tèm pou a ne 2025 ** » Egalite ant gason ak fanm nan transfòmasyon dijital la « **. Men, nan peyi nou, sitou pou jèn ki gen lavni yo menase ak aktivite gang ame kriminèl ki okipe anpil nan zòn Pòtoprens ak wout nasyonal yo, tèm sa a pa sanble two konsène yo. Pou fanmi ki gen chwa ant « kite peyi a » oswa viv anba menas touye, kidnapin, ak tòti, « Inovasyon dijital pou devlopman dirab » sonje byen lwen. Se poutèt sa, nou pwopoze yon tèm ki pi adapte ak sitiyasyon jodi an : Kijan aktè sektè Telekominikasyon ak Teknoloji Enfòmasyon ann Ayiti kapab kontribye nan batay peyi a kont menas gang ame kriminèl yo? Nan moman n ap eseye yon nouvo fòm pouvwa (prezidans kolejyal), nou idantifye **10 aksyon ijan** pou sektè piblik ak prive : 1. **Ranfòse sekirite enfrastrikti** : Mete gad, kamera, ak sistèm ala pou pwoteje antèn, sant done, ak lòt enstalasyon. 2. **Kowòdinasyon ak otorite lokal** : Travay ansanm ak lapolis ak lòt otorite pou pataje enfòmasyon sou menas. 3. **Fòmasyon pou anplwaye** : Aprann pèsonèl yo kijan pou reyaji nan ka atak. 4. **Devlope pwotokòl ijan** : Kreye plan sekirite ak evakyasyon pou pèsonèl ak enstalasyon. 5. **Siveyans ak pwoteksyon rezo** : Detekte entwizyon ak anpeche gang yo deranje sèvis telekominikasyon. 6. **Kolaborasyon ak kominote lokal** : Idantifye zòn ki gen plis risk epi elabore estrateji sekirite. 7. **Relasyon ak otorite sekirite** : Travay dirèkteman ak lapolis ak lame pou reponn pi vit. 8. **Sansibilizasyon piblik** : Fè moun konnen risk gang yo epi ankouraje patisipasyon kominotè. 9. **Envestisman nan teknoloji sekirite** : Achte kamera entelijan, sistèm deteksyon, ak lòt ekipman pou pwoteje sit kritik. 10. **Patisipasyon nan inisyativ sekirite sektè a** : Pataje bon pratik ak lòt aktè sektè Telecom. Marcelin Montaigne Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan kèlke jou se 17 me, se jou mondyal Telekominikasyon ak Teknoloji Enfòmasyon an, ki gen tèm pou a ne 2025 **\"Egalite ant gason ak fanm nan transfòmasyon dijital la\"**. Men, nan peyi nou, sitou pou jèn ki gen lavni yo menase ak aktivite gang ame kriminèl ki okipe anpil nan zòn Pòtoprens ak wout", "domain": "rezonodwes.com", "date": "2025-11-07 19:23:15", "url": "https://rezonodwes.com/?p=355925", "image_url": null, "xglm_generated_text_wo_prompt": "ntinue this article with similar tone."}
{"title": "Ayiti koupe fache | Kwonik #28 : Ranson – Dèt Lendepandans - Rezo Nòdwès", "text": "AYITI KOUPE FACHE – KWONIK #28: RANSON-DÈT LENDEPANDANS Nan kad deba nasyonal ak entènasyonal ki rekoumanse soulve otou de kesyon ranson-dèt lendepandans kont peyi enperyalis Lafrans lan, Ayiti Koupe Fache nan Kwonik sa a ap soulve kèk pwen pou konsiderasyon tout kanmarad nan batay la. Nap kontinye soulve dòt pwen nan w pwochen Kwonik Ayiti Koupe Fache. Dirijan Leta yo, plizyè fraksyon nan boujwazi ak politisyen nan tiboujwazi ayisyen an fin livre gouvènay peyi a bay gang ame, asasen, kriminèl, dilè dwòg-nakotrafikan, machann ògàn, ak machann zam ak minisyon, depi omwen 10 zan. Yo pa janm sispann masakre moun nan katye popilè yo lajounen kou lannuit, mete pèp la nan kouri kite kay yo nan  katye popilè  yo, boule enfrastrikti ak enstitisyon piblik ak prive. Nan kontèks sa a, li enpòtan pou nou raple 17 avril 2025 la ap fè 200 lane depi Lafrans te enpoze pèp ayisyen yon GWO Ranson, sa yo rele “Dèt Lendepandans” la. Malgre n ap neye nan san konpatriyòt nou yo nan Pòtoprens ak Latibonit, li enpòtan pou raple kouman Lafrans te kase ponyèt pèp ayisyen ak ranson 1825 lan. Aprè viktwa lame endijèn sou lame Napoleyon nan lane 1803, pèp ayisyen te fonde yon peyi ki voye jete lòd mondyal esklavajis ak kolonizasyon ki t ap taye banda nan epòk la. 1804 se te premye pa yon sivilizasyon ki te chita sou solidarite ak tout moun ki te anba lesklavaj ak kolonizayon nan peryòd la. Se nan sans sa a, Ayiti te pote tout sipò l bay Bolivar, Miranda, revolisyonè Sendomeng yo e revolisyonè Grèk yo, elatriye. Epi non Ayiti a te raple gwo jenosid endyen yo te sibi anba men kolon loksidan yo. Pandan klas kiltivatè a tap goumen pou fòje pwojè byennèt kolektif pou tout moun lan, nouvo dirijan ak klas dominan Ayisyen yo t ap manniganse pou kenbe sosyete miwomiba a kote yon tigwoup te ka volè fwi travay majorite an jan anpil politik t ap eseye fè sa, jan nou te ka wè nan kaporalism agrè a, kòd riral yo, elatriye. Nan objektif pou konsolide demach antipopilè sa a, zotobre nan pouvwa Petion ak Boyer te aksepte negosye anbachal pou Lafrans te rekonèt endepandans peyi Ayiti. Apre 21 lane batay pou lendepandans la, pèp ayisyen limenm te toujou rete soude nan konviksyon l pou defann libete l, defann peyi a ak bayonèt. Klas dominan ak gouvènman an alepòk te chwazi mete ajenou nan pye wa Lafrans lan, Charles 10, pou aksepte peye Lafrans 150 milyon fran lò pou Lafrans swadizan rekonèt endepandans Ayiti. Pou defann enterè klas sosyal pa yo, klas boujwa a ak grandon yo, Boyer ak akolit li yo te deside krache sou sivilizasyon mas kiltivatè yo t ap goumen pou mete kanpe an. Se te yon mannyè pou yo kapab kase ren rezistans popilè a ki tap egzije pataj ren pou ren  byen-richès nasyon an. Nan aksepte peye ranson an, Boyer ak zakolit li yo te enpoze pwojè yon modèl ekonomik ak politik ki chita sou eksplwatasyon, dominasyon, opresyon, represyon, koripsyon, enpinite ak vòl sistematik fwi travay peyizan-travayè yo pou te peye gwo kokenn chenn ranson sa a. Sa te pèmèt boujwa ayisyen akimile lajan ak richès pa yo tou. Sa vle di tout pwa ranson an ak akimilasyon richès klas dominan reyaksyonè yo te chita sou do peyizan-travayè yo. Se konsa klas dominan reyaksyonè ayisyen yo te asosye ak enperyalis franse yo, antanke konplis,  kont peyizan-travayè yo nan ranson lendepandans lan. Pami eleman nou jwenn nan modèl sa a se kòd riral la, gwo taks sou agrikilti, eksklizyon kiltivatè yo, elatriye. Modèl sa a kote fwi travay kilvatè pataje nan peye ranson ak pou ranpli pòch grandon-boujwa ayisyen rete dominan pandan plis pase yon syèk. Sa se orijin istorik sosyete miwomiba, sosyete peze souse, sosyete mal pataje a ki tonbe an dekonpozisyon konplè, pourisman total, ak nan twou nou ladann la a, jounen jodi a. 17 Avril 1825 – 17 Avril 2025, se 200 lane kote Lafrans, ak konplisite boujwa e grandon ayisyen te deside bay batay pou byennèt pèp ayisyen an panzou ak so kabrit. Li enposib pou fè bilan kantite lavi moun evenmam ranson sa a detwi, timoun ki rete analfabèt tout vi yo, kantite dega anviwonman ayiti sibi kote jodi a, n ap pale de katastwòf ekolojik, katastwòf sosyal, katastwòf ekonomik, katastwòf politik, katastwòf kiltirèl, katastwòf mantal, elatriye. Pandan jounen jodi a, klas dominan yo, politisyen yo, nan konplisite ak enperyalis yo, livre peyi a bay gang, dilè dwòg-nakotrafikan, machann ògàn, ak machann zam ak minisyon, li enpòtan pou nou komemore 200 lane ranson lendepandans la pou nou tire leson istorik nesesè yo. Se yon fason pou nou montre kouman batay pou kenbe ideyal 1804 la egzije pou klas travayè yo, ouvriye, peyizan ak tout klas oprime yo konprann ke lavi yo, desten yo, lavni yo se nan batay san pran souf pou ranvèse Leta boujwa-grandon-politisyen granmanjè kowonpi tyoul enperyalis la pou bati yon sosyete ki chita sou byennèt kolektif la nan enterè fondamantal mas popilè yo. Jan nou di pi wo a, sa yo se kèk pwen refleksyon Ayiti Koupe Fache pote nan deba nasyonal kou entènasyonal kap fèt sou kesyon restitisyon ak reparasyon lajan ranson-dèt lendepandans la. VIV RESTITISYON AK REPARASYON LAJAN RANSON AN NAN MEN PEYI ENPERYALIS LAFRANS NAN ENTERÈ PÈP AYISYEN! VIV LIT OTONÒM AK ÒGANIZASYON OTONÒM KAN PÈP LA AK KLAS TRAVAYÈ YO KÒM POTOMITAN POU METE KANPE YON LETA DEMOKRATIK POPILÈ TOU NÈF! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AYITI KOUPE FACHE – KWONIK #28: RANSON-DÈT LENDEPANDANS Nan kad deba nasyonal ak entènasyonal ki rekoumanse soulve otou de kesyon ranson-dèt lendepandans kont peyi enperyalis Lafrans lan, Ayiti Koupe Fache nan Kwonik sa a ap soulve kèk pwen pou konsiderasyon tout kanmarad nan batay la. Nap kontinye soulve dòt pwen nan w pwochen Kwonik Ayiti", "domain": "rezonodwes.com", "date": "2025-11-07 19:23:17", "url": "https://rezonodwes.com/?p=355864", "image_url": null, "xglm_generated_text_wo_prompt": "nue this article with similar tone."}
{"title": "Piblikasyon FELmag : Mo powèt Anivince Jean Baptiste, prezidan Festival Entènasyonal Literati Kreyòl - Rezo Nòdwès", "text": " « Association FEL Caraïbes » ak Festival Entènasyonal Literati Kreyòl anonse piblikasyon FELmag, yon magazin pou pwomosyon pwodiksyon syantifik ak pwodiksyon literè lang kreyòl ki mobilize plis pase trant (30) pèsonalite nan milye kreyolofòn nan. Daprè responsab yo, piblikasyon sila a antre nan kad yon pwojè ki pi laj yo batize « Karavàn kreyolofoni » kote yo vize koule 10 000 egzanplè magazin nan nan inivèsite ak nan lekòl peyi Ayiti disi fen mwa jen 2025 lan. « FELmag, yon piblikasyon istorik pou yon kreyolofoni syantifik ak yon kreyolofoni literè fètefouni ». Nou envite w li « Mo powèt Anivince Jean Baptiste », prezidan Festival Entènasyonal Literati Kreyòl », ekri pou prezante magazin nan. Nou p ap janm bouke di sa. Klèwonnen sa tout lasent jounen menm, si se sa ki pri pou yo tande nou, pou yo konprann nou epi aji. Li trè enkonsevab, inimajinab, pou Ayiti, pi gwo kominote kreyolofòn nan lemond pa rive enplante tout yon flonn aktivite ak inisyativ nan enterè devlòpman kreyolofoni. Li enkonsevab pou pa genyen yon latriye espas pou fasilite plis echanj kiltirèl ak entèlèktyèl nan mitan nou menm pèp kreyolopal ki nan Karayib la ak nan Oseyan endyen ki tèlman gen kichòy pou n boukante, pou n pataje, pou nou rakonte yonn lòt. Se pou desann fe anomali sa yo menm nou te kreye Festival Entènasyonal Literati Kreyòl an 2019. FELmag, kòm prensipal ògàn piblikasyon Festival Entènasyonal Literati Kreyòl vini nan menm dinamik « pou yon kreyolofoni solid e solidè » a an menm tan, ap travay darachpye « pou yon kreyolofoni syantifik ak yon kreyolofoni literè fètefouni ». FELmag se yon nouvèl espas Association FEL Caraïbes louvri debatan pou tout kalite pwodiksyon syantifik ak pwodiksyon literè ki fèt nan lang kreyòl la bay kalinda. Se yon kafou rankont tou kote kreyòl divès kominote kreyolofòn Karayib la ak Oseyan endyen ap layite nan menm espas la. Se vre, jewografi elwànye nou, men lang nou, istwa nou, pase nou rapwoche nou. Se pale pou n kontinye pale, nou chak nan varyete kreyòl pa nou, pou nou yonn konprann lòt litlit epi konsa kreye plis posibilite pou demen rich ak lespwa pou lang an nou. Solidarite pèp kreyolofòn yo pou pouse kreyòl pi douvan se yonn nan pi bèl omaj nou ta kapab rann zansèt nou yo ki te rive fòje lang sa a nan mitan kalamite kolonizasyon. Se okazyon pou n di chapoba pou inisyatè Bannzil kreyòl yo ki kite pou nou, depi 1983, 28 oktòb kòm Jounen selebrasyon entènasyonal lang ak kilti kreyòl. N ap remèsye chak kontribitè, chak enstitisyon ki pote kole pou n ateri ak pwojè sa a. Yon remèsiman apa pou patenè istorik Festival Entènasyonal Literati Kreyòl yo, tankou: Fondation Maurice Sixto, Organisation Martiniquaise pour le Développement des Arts et de la Culture, C3 Editions, Akademi Kreyòl Ayisyen, Sosyete Koukouy, Espas Kreyòl, Tanbou – Literè ak KEPKAA. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "« Association FEL Caraïbes » ak Festival Entènasyonal Literati Kreyòl anonse piblikasyon FELmag, yon magazin pou pwomosyon pwodiksyon syantifik ak pwodiksyon literè lang kreyòl ki mobilize plis pase trant (30) pèsonalite nan milye kreyolofòn nan. Daprè responsab yo, piblikasyon sila a antre nan kad yon pwojè ki pi laj yo batize « Karavàn kreyolofoni » kote yo vize koule", "domain": "rezonodwes.com", "date": "2025-11-07 19:23:18", "url": "https://rezonodwes.com/?p=355049", "image_url": null, "xglm_generated_text_wo_prompt": "ntinue this article with similar tone."}
{"title": "11 mwa ak Konsèy Prezidansyèl Tranzisyon an … Epi ? - Rezo Nòdwès", "text": "NÒT POU LAPRÈS 11 mwa ak Konsèy Prezidansyèl Tranzisyon an … Epi ? Nan moman kote anpil katye nan Pòtoprens anba gwo atak gwoup ame, espesyalman sou popilasyon nan Dèlma 30, Bapedchoz, Kriswa ak lòt zòn ankò, Pati AKAO voye yon lòt fwa ankò senpati li bay tout moun k ap soufri anba zak laterè, sasinay, kraze brize, boule kay, biznis, lekòl, lopital, detwi enfrastrikti piblik kou prive, bandi yo kontinye ap poze. Anfas estrateji etenn souf sa a, move kondisyon lavi ak tout tribilasyon k ap depafini ak popilasyon an, espesyalman sila yo ki pi defavorize yo, AKAO kontinye egzije pou Otorite nan peyi a adopte yon politik klè pou fini ak ensekirite pwograme a. Objektif la se kwape tout move zak kriminèl yo, mete chèf yo anba kòd epi demantle ni gwoup ame yo, ni kowalisyon ki reyini politisyen rabi ak potanta nan komès ak endistri k ap sipòte yo. Pèp la ekzije rezilta prese prese. Aktivite kriminèl ak zam yo lakòz twòp doulè, dezolasyon, lamizè, asasinay, vyòl sou fanm ak deplasman fòse pou batay kont ensekirite a rete nan aksyon ak pawòl van. Sa gen kèk semèn KPT a ap di li nan lagè kont tout gwoup oswa sektè ki enplike nan aktivite politiko-kriminèl pou destabilize Ayiti. Pawòl “bidjè lagè” ap pale alòske okenn strateji pa defini epi pandan Premye Minis la ap goumen pou kontwole Direksyon PNH la. Se atò gwoup ame ap vale teren nan Pòtoprens. Nan mwa Janvye 2025 la, Konseye-Prezidan Leslie Voltaire te anonse sou kont X (Tweet) li ke li bay Premye Minis la misyon rasanble prèv kont moun Loni, Kanada ak Etazini te sanksyone pou rezon sa a. Nan dat 29 janvye, li te denonse konplisite ant gang yo ak ansyen Prezidan Martelly sou televizyon TV5 nan peyi Lafrans. Yon mwa edmi apre deklarasyon sa a, se nad marinad : tout moun konstate ni pouvwa egzektif la, ni aparèy jidisyè a pa fè anyen nan sans sa. Li parèt klè se yon estrateji blòf ak divèsyon pouvwa a ap mennen, menm jan anpil otorite nan Leta konn abitye fè l. Nap sonje anons yon Minis Lajistis te fè sou radyo nan Pòtoprens, nan dat 27 out 2024, apre depatman trezò ameriken te pran sanksyon kont ansyen Prezidan Martelly pou enplikasyon l nan trafik dwòg ak aktivite gang ( https://home.treasury.gov/news/press-releases/jy2542 ). Jouk koulye a, ti mari pa monte, ti mari pa desann. Nan mitan pwoblèm ensekirite kap boulvèse peyi a, Pati AKAO kwè li nesesè pou byen konprann kòz estriktirèl kriz gwo nèg k ap brase bil sosyete a, dekwa pou reflechi tou sou solisyon dirab pou n soti nan kriz la. Kòz estriktirèl kriz ki depatcha tout sosyete a pran rasin li nan jan ekonomi peyi a konsantre depi dikdantan nan men yon ti ponyen moun. Kapital, kidonk lajan, teknoloji, ekipman, klas oligachik rantye a envesti nan peyi a tèlman rachitik li pa ka pèmèt devlopman ekonomi a, ni pwodui richès, alewè pou yon redistribisyon ekitab ta posib. Jodi a, nan mitan tout peyi Amerik ak Karayib yo, Ayiti gen yon PIB ki vo $1,693 dola US sèlman pou chak grenn ayisyen e se peyi kote gen plis diferans ant moun ki pi rich ak moun ki pi pòv. Ekonomi an fèb anpil, lè n konsidere Leta ak klas ekonomik ayisyen yo ansanm atire mwens envestisman etranje (sèlman 1 milya dola pou Ayiti, alòske Dominikani rive rale $60 milya, Jamayik $20 milya). Se « modèl ekonomik » sa a, Konseye Fritz Jean ki se nouvo Prezidan KPT a te konn rele l “Kaptasyon Leta” ki prensipal kòz degradasyon san fren kondisyon sosyo ekonomik yo. Fas ak echèk sa a, plizyè aktè nan mitan klas dominant yo mare aktivite yo tou ak ekonomi kriminèl la e, pou yo repwodui tèt yo epi konsève yon seri monopòl, yo fè dap-piyanp sou Leta a. Se strateji “Kaptasyon Leta” sa a nou dwe kwape dekwa pou peyi a soti nan sitiyasyon sosyo ekonomik malouk li twouve l la. KPT a ansanm ak gouvènman li mete kanpe a pa bay okenn siyal ki ale nan sans pou frennen strateji sa a e mete baz pou bonjan refòm ekonomik. Peyi d Ayiti bezwen yon nouvo klas dirijan ki deside e ki kapab goumen pou retire Leta anba grif mafya ekonomik la. Pandan Leta ak tout fòs sosyal konsekan anndan peyi dwe kontinye konbat machin ensekirite ak enstabilite kap simaye soufrans epi demantibile sosyete a, nou dwe travay sou solisyon dirab . Sa vle di pou fòs ekonomik, politik ak sosyal yo travay pou: 1) devlope potansyèl ekonomik reyèl peyi a, 2) rale kapital ki nesesè pou bay sektè dinamik yo jarèt, 3) mobilize pèp la pou devlopman Ayiti , menm jan li ride ak fòs kouray li anpil lòt peyi dekole, kit se nan Karayib la, kit se Chili, Kanada, … AKAO idantifye kèk sektè ki kapab kreye anpil travay epi rapòte gwo benefis: Menm lè tout resous potansyèl sa yo egziste, pi gwo defi a rete nan kapasite pou mobilize kapital ki nesesè pou devlope yo ak bon jan kad legal ki dwe prepare epi adopte, diferan refòm ki dwe aplike (sistèm kredi, asirans, kadas, fiscal ak taks, sekirite fonsye, sekirite jiridik, sekirite envestisman, fasilite pou fè biznis, …), sèl fason pou atire envestisman ayisyen ak envestisman dirèk etranje nan sektè sa yo. Fòs ekonomik, politik ak sosyal yo dwe travay pou emèjans plizyè gwoup ekonomik, piti, moyèn ak gwo antrepriz, k ap patisipe nan devlopman peyi a, pou pèmèt jenès la, travayè yo, kad yo travay nan peyi yo, angiz pou y al vann fòs kouraj yo aletranje nan move kondisyon. Nan kafou danjere peyi a twouve li nan moman sa a, Pati AKAO kwè li nesesè pou tout sosyete mobilize nan batay kont strateji politiko-kriminèl ki chita sou vyolans gwoup ame yo. N ap fè KPT a, espesyalman Konseye Prezidan Fritz Jean, Premye Minis Alix Didier Fils-Aimè ak tout gouvènman an sonje yo gen responsabilite pou garanti dwa popilasyon an pou l viv nan kè poze e y ap gen pou rann kont devan Nasyon an. N ap envite fòs ekonomik, politik ak sosyal ki pataje vizyon global sou kriz striktirèl peyi a vin mete men pou nou reyalize l. Se sèl mwayen pou nou kreye kondisyon pou sosyete a soti nan kriz malouk sa a epi amelyore kondisyon lavi popilasyon an yon fason dirab. Viv Ayiti ! Viv yon Peyi granmoun, yon Sosyete san fòs kote. Pòtoprens, 18 Mas 2025 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈS 11 mwa ak Konsèy Prezidansyèl Tranzisyon an … Epi ? Nan moman kote anpil katye nan Pòtoprens anba gwo atak gwoup ame, espesyalman sou popilasyon nan Dèlma 30, Bapedchoz, Kriswa ak lòt zòn ankò, Pati AKAO voye yon lòt fwa ankò senpati li bay tout moun k ap soufri anba zak laterè,", "domain": "rezonodwes.com", "date": "2025-11-07 19:23:19", "url": "https://rezonodwes.com/?p=354271", "image_url": null, "xglm_generated_text_wo_prompt": "mis. Continue this article with similar tone."}
{"title": "Rektè Fritz Deshommes pase mayèt Inivèsite Leta bay yon nouvo Konsèy Egzekitif - Rezo Nòdwès", "text": " 19 mas 2025 Pou m kòmanse, ban m di jan m kontan remèt mayèt Inivèsite Leta a bay yon nouvo Konsèy Egzekitif. M ap pwofite voye yon chay konpliman pou touletwa (3)  dirijan tou nèf k ap pran tèt Inivèsite nou an, a pati jounen jodia, 19 mas 2025. Mwen swete yo reyisi nan tout pwojè , tout lide yo genyen pou fè UEH la vanse. Bèl Konpliman tou pou manm  Komisyon Elektoral Santral yo ki rive reyalize eleksyon yo. Nou konnen l pa t fasil. Komisyon an te blije mete nan balans lan tout sa l genyen kòm kouraj, kòm fèmte, kòm konpetans. Prezidan Walex Pierre, chapo ba pou lidèchip ak sans responsablite ou. Lè m te ranpote premye eleksyon nan Rektora a nan lane 2002 pou pòs VisRektè Rechèch, mwen te angaje m pou  4 lane. Mwen pa t janm panse nan lane 2025, apre 23 zan, mwen t ap la toujou. Lè sa a mwen te deja genyen plis pase 25 an ap travay pou Leta nan divès enstitisyon tankou  Administrasyon Jeneral Dwan, Ministè Finans, Komisyon Nasyonal pou Refòm Administrativ,  elatriye. Si m rive pase tout tan sa a, se paske pèsonèl Rektora a te ban m yon kolaborasyon djanm, lwayal, konpetan. Pandan 23 lane sa yo, nou wè, nou pase, nou fè,  nou sibi,  ansanm anpil evènman. Ansanm, nou te gen bon jou, nou te gen move jou. Nou te vin tankou yon fanmi. E si n te gen opòtinite travèse divès pasdlo, jwenn bout anpil peripesi,  jis nou ta rive bay kèk rezilta pozitif, se paske pèsonèl Rektora a te pote kole kòmsadwa. Jodia, nou vin di tout manm pèsonèl la – Direktè, Asistan Direktè, chèf sèvis, Assistant, Sekretè, chèf Seksyon, mesaje, gadyen, sekirite, menajè,  pwofesyonel divès kategori, divès nivo – yon gwo mèsi. Yon mèsi ki soti nan fon kè m. Se  menm kolaborasyon sa a, mwen mande n pou n bay nouvo Konsèy Egzekitif la pou nou kontinye mete Inivèsite nou  an sou wout limyè ak ekselans akademik. Yon chay remèsiman pou tout dwayen ak responsab antite nou yo,  pou tout pèsonèl akademik, pèsonèl, teknik, pèsonèl administratif UEH la nan tout peyi a k ap fè tou sa yo kapab pou yo kenbe Inivèsite a doubout malgre jan nou konnen sitiyasyon an malouk. San nou pa bliye  etidyan yo ki se premye preyokipasyon tout dirijan,  dekwa pou nou ka asire pi byen demen peyi a ak demen pa nou. Mwen gen yon dèt espesyal vizavi Konsèy Inivèsite a ki te fè m konfyans nan senk (5) eleksyon, twa (3) kòm VisRektè Rechèch, 2 kòm Rektè. Pandan m ap di yo mèsi, mwen vle fè  yo konnen mwen te chache fè tou sa m kapab pou m pa gaspiye konfyans yo. E m ap tou anonse nou fenk pibliye yon dokiman ki ranmase tout rezolisyon Konsèy la adopte depi lane 1992 jouk jounen jodia. Li rele: “ Recueil des Résolutions du Conseil de l’Université d’Etat d’Haiti (1992-2025)”.  Dokiman sa a ap pèmèt nou mezire kokenn chenn travay  Konsèy la reyalize pou l pèmèt  Inivèsite a rete  nan bon chimen. Se konsa nou chwazi rann  enstans ki pi wo nan Enstitisyon nou an yon omaj li merite edmi twa ka. Mwen pa ka bliye lòt kòlèg nan Konsèy Egzekitif mwen t ap dirije a. Se yo menm ki kenbe Rektora a depi mwa novanm 2024 la,   pandan m te  – e m toujou – bloke aletranje. Mèsi VisRektè Poincy, Mèsi VisRektè Blaise. Pèmèt mwen di yo mo espesyal pou: Devan kouray yo, lwayote yo, konpetans yo, jenewozite yo, mwen koube m byen ba, ak anpil gratitid. Mwen pa ka  bliye premye kote k te akeyi m nan Rektora a. Se te  Biwo VisRektè Rechèch la. Yon mèsi espesyal pou yo tou. Mwen dwe yon mèsi espesyal tou – pi espesyal toujou – pou antite pwovens nou yo. Nan Jakmèl, Okay, Podepè, nan Gonayiv sitou, sa te rèd anpil. Kriz sou kriz.  Nou konsidere nou te  gen anpil  chans jwenn sipò  plizyè pèsonalite, plizyè notab, plizyè akademik ak pwofesyonèl  wòtpòt nan vil sa yo ki te rive privilejye lanmou yo gen pou vil yo, pou jenès la ak pou Inivèsite a pou yo vin  bay kout men pa yo –  swa kòm dirijan, swa kòm manm konsèy konsiltatif, swa kòm konseye benevòl – pou ede n relve gwo defi Lekòl sa yo te poze. Nan anpil ka,  se gwo sakrifis anpil nan yo te  konsanti.    Anpil nan yo,  nou pa konnen yo, nou pa janm rankontre yo. Men y ap fè yon travay ekstwòdinè, ak zong yo, san anpil mwayen. Sou kesyon mwayen an, se menm ka tou pou Ench, Fò Libète, Okap  ki toujou kenbe djanm. Pou yo tout, pou tout direktè, tout pèsonèl, tout pwofesè Lekòl pwovens nou yo, yon gwo kout chapo. Nou sonje nan mwa fevriye a, mwen te gen okazyon distribye kèk plak Onè ak Merit bay plizyè manm kominote a : manm pèsonèl Rektora a, manm pèsonèl Inivèsite a, dwayen, manm Konsèy Inivèsite,  pwofesè, etidyan, Potoprens tankou pwovens. Se yon konfesyon mwen vle fè nou: se je wont je ki fè m pa t distribye plis plak. Pou jan m gen dèt vizavi kominote UEH la. Pou jan m santi m gen rekonesans ak gratitid nan kè m pou anpil anpil lòt manm kominote a. Fòk mwen rekonèt tou, nan dewoulman manda m nan, nou pa t pou kont nou. Nou te rive devlope patenarya ak anpil Inivèsite, anpil asosyasyon Inivèsite.  Anplis patnè tradisyonel yo  tankou AUF, ARES-CCD, nou te rive tabli bon jan relasyon ak : Nou vle di yo tout yo gwo mèsi pou solidarite ak anpati  yo manifeste vizavi UEH. Mèsi tou pou tout Ministè, tout biwo Leta ki te siyen Pwotokol ak nou. Mèsi tou pou patnè kominote entenasyonal la tankou PNUD, UNESCO, FNUAP, AECID, UE, plizyè Anbasad, mèsi pou Kellog Foundation, elatriye. Nou deja ekri pifò nan patnè sa yo pou nou di yo mèsi epi pou nou mande  yo kontinye potekole ak inivèsite a anba lidechip nouvo responsab yo. Nou rekonèt nouvo Konsèy Egzekitif la pran tèt Inivèsite a nan yon moman difisil. Anpil Fakilte blije kite lokal yo. Anpil lòt anba gwo menas. Majorite nan yo pa ka fonksyone kòmsadwa. Konsèy la pral gen pou l leve anpil defi. Jodia ankò, n ap mande Leta a pou l voye je gade Inivèsite a, Inivèsite l la, Inivèsite Leta a. Tande rèl nouvo dirijan yo. Se okazyon pou n redi yon verite nou tout konnen, ki valab pou tout peyi: Plis Inivèsite Leta a djanm, se plis Leta a ka djanm. Se plis peyi a ka djanm. Men nou konnen tou, malgre difikilte, malgre pwoblèm, toujou gen plas pou lespwa. Toujou gen zouti pou batay. Nan sans sa a, gen plizyè chantye ki deja pare pou pèmèt nouvo Konsèy la  jwenn levye pou l fè inivèsite a vanse. Premye chantye a se chantye bidjè Inivèsite a. Konsèy Egzekitif mwen t ap dirije a te rive negosye yon bon ogmantasyon nan denye bidje Leta a, ni pou salè, ni pou fonksyonman. Inivèsite a te gen lontan li pa t jwenn nivo ogmantasyon sa a. Nou te prefere kite lajan sa a pou nouvo  alatèt yo,  dekwa pou yo jwenn resous pou yo aplike pwogram yo. Yonn nan angajman nou te pran lè n t ap negosye ogmantasyon bidje a,  se ogmante montan  kat debi inivèsite a bay anplwaye l yo. Nou sèten angajman sa a ap respekte lè Konsèy Inivèsite a ap separe  bidje 2024-2025 lan. Direksyon Resous Zimen nan gen tan prepare yon pwopozisyon nan sans sa a. Lòt chantye ki bay lespwa, se chantye RadioTelevizyon Inivèsite Leta a. Inivèsite a preske pare pou l konkretize Pwotokòl li te siyen ak TNH la  nan dat 7 out 2023.  Materyèl  yo deja achte. Nou pi pre pase n pi lwen sou dosye sa a. Nouvo dirijan yo ap jwenn divès  lòt zouti pou leve defi k ap tann  yo. Nou ka site: Ban m anonse nou yon bon nouvèl ki fenk tonbe pou UEH la. Nou fenk jwenn yon dènye manifestasyon solidarite nan men AUF k ap kite peyi a. Se yè maten mwen resevwa yon lèt ofisyèl Direktè AUF la ki konfime konvèsasyon m te genyen sa fè de (2) semèn ak VisRektè AUF la. Se li ki  te anonse m desizyon Rektè AUF te pran anfavè UEH la pou fè UEH la kado materyèl ak ekipman AUF t ap sèvi nan Biwo Ayiti a.  Se nouvo Konsèy la k ap gen pou l resevwa materyèl sa yo. Yon kokenn chenn mesi pou Rektè  a, Mesye Slim Khalbous, VisRektè a, Mesye Abderrahmane Rida ak Direktè Rejyonal  AUF la, Mesye Marcio Venicio Barbosa. An nou sonje UEH se premye patnè AUF ann Ayiti ak nan Karayib la;  epi  lè AUF te fenk tabli an n Ayiti, se UEH la ki te resevwa l. Gen de (2) gwo chantye nouvo Konsèy la ka tabli sou yo nètalkole pou mete UEH la ak tout sosyete a nan yon lot nivo. Se chantye RENES ak chantye Reparasyon – Restitisyon. RENES se Rezo Nasyonal Ansèyman Siperyè Piblik Ayisyen UEH la ak UPR yo te kreye pou pèmèt sistèm piblik anseyman siperyè a pran plas li merite nan peyi d Ayiti,  dekwa pou se merit ak talan ki krite fondalnatal pou tout moun jwenn plas nan Inivèsite an n Ayiti, selon sa Konsititisyon 1987 la prevwa. RENES se yon gwo levye ki ka ankouraje Leta ak sosyete a  bay tout Inivèsite ak Lekòl Siperyè Piblik yo plis enpotans, plis espas, plis konsiderasyon. Se Rektè UEH la ki prezidan l konnye a. Kanta pou dosye Restitisyon ak Reparasyon an, se tout sosyete a ki gen UEH rekonesans dèske l remete dosye sa a nan aktyalite. Epi nou kontan anonse ki jan 2 dènye dosye sa yo makonnen. Nan okazyon ane  200 zan Ranson Endependans lan, ki te tabli nan dat 17 avril 1825,  UPR yo ak UEH la ap met tèt yo ansanm pou oganize  yon seri manifestasyon pou nou gade ki jan nou ka rive fè peyi Lafrans remèt lajan Dèt – padon ranson –   Endependans lan. An palan de restitisyon, èske nou pa ka tou pwofite anonse, raple, Komite Nasyonal Ayisyen an pou Restitisyon ak Reparasyon an (CNHRR) mete deyò yon petisyon pou nou rive  montre se tout peyi a k ap  reklame restitisyon an. Imajine nou ta rive kolekte yon milyon siyati nan peyi d Ayiti, nan dyapora a ak nan men kèk etranje tou !!!. Se pou sa li ta bon pou tout kominote UEH la ta pote kole nan  kesyon sa a epi mache sansiblize tout lòt kominote,  anndan tankou deyo peyi a. Etidyan UEH, Pwofesè UEH, pèsonèl UEH, dirijan UEH nan tout peyi a,  koz restitisyon an se koz nou tout. Ranmase petisyon an, fè l mache, ba l jarèt. Se nou ki pou pote limyè pou sosyete nou an nan defann tout bèl koz ki ka ede peyi  nou an  ak Inivèsite nou an vanse pou pi devan. Mezanmi pawòl la komanse twò long. Yon dènye mo pou n fini. Pa bliye Lekòl ak Fakilte pwovens yo ki gen anpil potansyèl, anpil pwomès. Epi, gwo kriz ki te eklate ant Rektora a ak Lekòl Dwa Gonayiv la se yon egzanp ki montre nou nesesite pou nou pi pwòch Lekòl pwovens yo, pou nou ba yo plis enpòtans, plis resous, plis konsiderasyon, tankou rezolisyon konsansyèl Etajenewo yo mande sa. Pou nou fini toutbon, se avèk anpil kè kontan,  nan kè poze ak nan lanmou, Konsèy Egzekitif mwen t ap dirije a transmèt flanbo a bay  nouvo Konsèy Egzekitif la . Nou swete yo  anpil siksè nan misyon yo. Mèsi, mèsi, mèsi anpil anpil anpil. 19 mas 2025 Fritz Deshommes Rektè Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "19 mas 2025 Pou m kòmanse, ban m di jan m kontan remèt mayèt Inivèsite Leta a bay yon nouvo Konsèy Egzekitif. M ap pwofite voye yon chay konpliman pou touletwa (3) dirijan tou nèf k ap pran tèt Inivèsite nou an, a pati jounen jodia, 19 mas 2025. Mwen swete yo reyisi nan tout", "domain": "rezonodwes.com", "date": "2025-11-07 19:23:21", "url": "https://rezonodwes.com/?p=354246", "image_url": null, "xglm_generated_text_wo_prompt": "s aux citoyens. La voix des sociétés dans le médiateurs."}
{"title": "Kisa asistans entènasyonal la pote pou nou? - Rezo Nòdwès", "text": " Pandan kriminèl asasen ap ansèkle epi trangle kapital peyi a, KPT, primati, lapolis, epi fòs polis miltinasyonal yo montre yo tout enkapab pou bloke avansman gang teworis asasen kriminèl yo, alewè pou elimine yo. Chak mwa se plizyè santèn viktim ki tonbe anba bal asasen yo, se plizyè milye moun ki blije kouri kite kay ak katye yo. Gen plis pase yon milyon refijye entèn ann Ayiti. Se nan menm moman sa a, administrasyon meriken Donald Trump lan ap pimpe refijye tounen ann Ayiti pi rèd pandan y ap koupe nan fon fòs polis miltinasyonal la epi y ap elimine fon USAID yo. Anfas tout kalite pèsekisyon sa yo anpil moun santi yo dezanpare. Yo pa konn ki sen pou priye ankò. Se w GWO DEFI. Yon lòt lokipasyon LONI, referandòm malatchong ak eleksyon fo mamit, pike kole se remèd chwal sa yo, entènasyonal la pare pou nou nan tan kap vini la yo. Lan kad sa a, kijan èske nou dwe konprann sa yo rele « asistans entènaysonal la? » Pou nou konprann sa yo rele « asistans entènasyonal la, » fòk nou mande tèt nou, « kijan fè peyi a rive nan sitiyasyon li ye jounen jodi a malgre tout swadizan asistans entènasyonal sa yo? » Ann fè yon koudèy sou listwa: Depi lendepandans, tout gwo puisans entènasyonal yo te bòykote Ayiti. Ak konplisite entènasyonal, Lafrans te fòse Ayiti dedomaje ansyen kolon yo ak dèt ranson lendepandans lan ki te bloke devlopman nasyonal la… 1915-34: lokipasyon enperyalis meriken ak konplisite klas dirijan antinasyonal yo kontinye souse richès peyi a. Meriken te vòlò rezèv lò peyi a, li mete yon konstitisyon popetwèl pou fè dappiyanp sou tè peyizan, epi lajan ladwàn.  Yo devalye goud lan, yo remete kòve, yo masakre 2% nan peyizan yo, elatriye… Apre lokipasyon 19 lane a, meriken mete sou pye yon lame. Wòl lame sa a se te pwoteje enterè gwo konpayi meriken nan peyi a. Se konsa nan lane 1940 yo, konpayi meriken, SHADA, vin tabli kò li nan peyi a. Li met men sou 10 000 karo tè pou pi piti. Li plante plant kawotchou ak pit lame meriken te bezwen nan 2èm Gè enperyalis mondyal la. Se nan konsa yon pil ak pakèt peyizan te pèdi tè yo. Anpil nan peyizan sa yo te oblije ale nan peyi panyòl tankou Repiblik dominikèn ak Kiba pou yo al vann fòs kouraj yo nan konpayi sik meriken. 1957-1986: diktati Divalye a te blayi kò li sou peyi a. Sou pretèks li tap konbat kominis, gouvènman Divalye a kraze brize tout òganizasyon popilè, arete, netralize, baboukete, ekzile oubyen touye tout moun ki t ap batay pou chanjman. Gwo zouzoun/granmanjè nan Leta yo, boujwazi biwokratik la, te pwofite ranpli pòch yo. Tout enstitisyon Leta yo te tounen pwopriyete prive yo. Se nan kad sa a, USAID rantre nan peyi a. Sou pretèks pou li vin ede peyi a devlope, wòl veritab USAID se te ranfòse dominasyon meriken sou peyi a. Pou vegle je moun, li mete kèk sèvis sosyal sou pye, tankou distribisyon manje sinistre, kantin, vaksen, elatrye. Sèvis sa yo, se sèvis Leta ayisyen ta dwe bay nòmalman tankou tout Leta k ap travay pou byenèt popilasyon an. Men kòm meriken ak tout boujwazi a pa vle yon Leta ki gen nan pwogram li pwoteje popilasyon an ak bay sèvis, yo prefere yon òganis kankou USAID, ak tout kolonn ONG yo (apeprè 10 mil ann Ayiti), vin fè lacharite. USAID se yon zouti dominasyon enperyalis meriken. Gouvènman meriken rele USAID yon aparèy pou aplike « Soft Power» ki vle di yon aparèy pou « Aplikasyon Fòs ak Souplès. » Andotre tèm, se aplikasyon yon politik « Rat Mòde Soufle! » Veritab wòl USAID tout bon vre, se devlope pwojè pou pèmèt gwo konpayi kapitalis meriken pran piyay lan peyi a nan vye kontra ki lakòz tout lajan tounen lakay yo ankò. Se konsa USAID ede mete sou pye zòn franch,  konpayi soutretans k ap peye travayè ayisyen salè grangou kloròks, salè pwatrinè ak salè mizè. Pwogram USAID yo tou kontribye lan destriksyon agrikilti peyi a, touye kochon kreyòl yo, elatriye. Nan amerik latin, USAID finanse koudeta kont gouvènman ki refize pliye sou lòd meriken. Kidonk, USAID vin swadizan ede peyi d Ayiti devlope apre meriken ak tout enstitisyon entènasyonal yo tankou FMI, Bank Mondyal, elatriye, mete tout kalite pwogram sou pye pou anpeche peyi a fè okenn pwogrè. Politik dominasyon sa a te parèt aklè aprè 1986, lè pèp la te chase gouvènman Divalye a. Koudeta 1991 lan te yon okazyon pou kraze tout òganizasyon popilè epitou mete sou pye sa yo rele pwogram ajisteman estriktirèl yo oubyen ankò plan lanmò ki se pwogram neyoliberal la. Se yon pwogram pou demantle Leta ayisyen, fin kraze endistri nasyonal yo, kraze sak te rete lan pwodiksyon agrikòl la. Se nan kad destriksyon sa a, kote peyi a pèdi souvrènte li nan tout nivo, kit politik, kit ekonomik, se nan kad sa a, USAID ap vin ofri pou li swadizan ede peyi a devlope. YON GWO MANTI! Ak yon men,  yo kraze w, epi ak lòt men an, yo ofri « ede » w. Jounen jodia lè Mouche Trump ap pale li bezwen kraze USAID, se pa paske li kont sa USAID ap fè nan lemond. Se pa sa ditou. Trump bezwen sispann tilasibab USAID ap bay yo. Pou Trump, maga, pati repibliken an jounen jodi a, USAID dwe sèvi enterè kapitalis meriken tou kri san li pa bezwen ap kache sa sou fòm èd imanitè, pandan l ap privatize tou anpil branch ak sèvis leta meriken an. Andotre tèm, yo pa nan afè itilizasyon USAID kòm Fòs souplès men se nan pwojeksyon fòs brital yo kwè pou defann enterè kapitalis enperyalis yo mondyalman. Toutfwa,  jounen jodi a, fòk nou klè: Sa yo rele asistans lan se pwazon li ye. Asistans lan se yon fason pou anpeche nou wè klè, pou anpeche nou konprann dominasyon enperyalis meriken sou peyi nou. Asistans lan sèvi tou pou devlope opòtinism, atantism, ak depandans anfantil nan mitan mas popilè yo, an patikilye nan tiboujwazi a, anba yon fòt dòz patènalism repiyan, sifokan, awogan, meprizan ak imilyan. Jounen jodi a, fòk nou byen konprann trè klèman: kit se asistans entènasyonal, kit se eleksyon fo mamit, pike kole, kit se referandòm malatchong, tout bagay sa yo gen yon sèl objektif : se ranfòsman ak konsolidasyon dominasyon enperyalis yo sou Ayiti ak Pèp Ayisyen, sou baz kontra eksplwatasyon minyè, pwojè touristik, pwojè agwo-endistri ak pwojè soutretans/zòn franch. Se gwo kapitalis etranje, boujwa lokal ak rezo kriminèl nakotrafikan tousèl kap pwofite de bagay sa yo. Enterè fondamantal ak Byennèt mas popilè yo pa nan pwojè sa yo ditou. Ositou, asistans entènasyonal la pa pote anyen pou Pèp Ayisyen sinon plis mizè, depandans, divizyon, koripsyon ak enstabilite nan mitan nou. Jan nou ka wè, sou baz tout sa nou di la yo, sa ki mennen peyi d Ayiti nan twou li ye la a, se tout yon konstriksyon politik ak ekonomik ki te koumanse fèt depi byen lontan, depi lendepandans menm, jouk jounen jodi a, anba dominasyon klas reyaksyonè yo (boujwa, grandon, granmanjè nan leta a) ak peyi kolon enperyalis yo, e depi 1915, sou dikta enperyalis meriken an ALATÈT . Yon sèl solisyon nou genyen pou nou nan Kan Pèp la, se konte sou pwòp fòs nou pou ranvèse radikalman chapant malpataje sosyete sa a, a koumanse ak ranvèsman leta kapitalis sa a epi konstriksyon ak tablisman yon lòt leta tounèf, ak travayè kòm potomitan, ki  baze sou enterè fondamantal Kan Pèp la e ki rele klas popilè yo chèmèt, chèmètrès. Wi, se la pou nou koumanse pou asire nap konstwi yon lòt kalite lavi nan peyi nou. Wi, NOU KAPAB! ABA TOUT ASISTANS MÒTÈL NAN  KALBAS ANPWAZONNEN! ANN KONTE SOU PWÒP FÒS NOU POU REBATI PEYI NOU SOU NOUVO BAZ! VIV LIT OTONÒM AK ÒGANIZASYON OTONÒM KAN PÈP LA AK TRAVAYÈ KÒM POTOMITAN! TRAVAYÈ TOUPATOU, ANN INIFYE NOU! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pandan kriminèl asasen ap ansèkle epi trangle kapital peyi a, KPT, primati, lapolis, epi fòs polis miltinasyonal yo montre yo tout enkapab pou bloke avansman gang teworis asasen kriminèl yo, alewè pou elimine yo. Chak mwa se plizyè santèn viktim ki tonbe anba bal asasen yo, se plizyè milye moun ki blije kouri kite kay", "domain": "rezonodwes.com", "date": "2025-11-07 19:23:22", "url": "https://rezonodwes.com/?p=353981", "image_url": null, "xglm_generated_text_wo_prompt": "inue this article with similar tone."}
{"title": "Ayiti : Poukisa misyon sekirite Kenya ap dirije a gen pwoblèm. - Rezo Nòdwès", "text": " « Yo voye Kenyan yo vin mouri.” DUMAS MAÇON, DANIELA MOHOR ak NYABOGA KIAGE, 12 fevriye 2025 Plis pase sis mwa apre misyon an te deplwaye, Misyon Sipò pou Sekirite an Ayiti Kenya ap dirije a pa montre li koresponn ak objektif li.  Misyon an te vini pou ede lapolis reprann kontwòl teritwa gang yo te pran yo, anpeche menm gang sa yo pran plis teritwa ak pouvwa epi pèmèt moun ki nan bezwen jwenn aksè a èd imanitè. Men, kijan nou fè rive la epi kisa k ap tann nou pi devan ? Jounal The New Humanitarian ak Kenya’s Nation mennen yon ankèt pandan plizyè mwa, ki revele echèk misyon an soti nan mank resous, men tou paske depi an lagan se yon misyon  enposib pou anpil moun. Konsèy Sekirite Nasyonzini an te apwouve Misyon Sipò pou Sekirite Miltinasyonal la (MSS) an Oktòb 2023, plis pase dezan apre asasina Prezidan Jovenel Moïse la, ki te te plonje kapital ayisyèn lan, Pòtoprens, nan yon dezòd ak anachi san parèy. Li te pran prèske yon lane pou Etazini, prensipal peyi k ap finanse misyon an, konfye peyi Kenya lidèchip misyon an epi rive fè l ateri – akòz mank enterè lòt patnè entènasyonal yo ak opozisyon ki te genyen alafwa nan peyi Kenya ak an Ayiti. Dapre sa k te di okòmansman, misyon an te sipoze genyen 2,500 ofisye ak sòlda, men se sèlman 400 polisye Kenyen yo deplwaye an Ayiti nan fen mwa Jen 2024 pou sipòte Lapolis Nasyonal DAyiti (PNH) ki li menm tou manke moun epi zam pou konbat gang sa yo ki panse kapital la rele yo chèmèt, chèmètrès. Pi devan, yon nouvo gwoup 150 polis militè ki soti nan peyi Gwatemala te debake nan Pòtoprens nan kòmansman mwa Janvye 2025, epi plis pase 217 polisye Kenyan rive nan menm mwa sa. Nan kòmansman mwa fevriye 2025, 70 sòlda ki soti nan peyi Salvadò ak 200 lòt polisye peyi Kenyan rive an Ayiti. Men pifò peyi ki te pwomèt pou sipòte misyon MSS la pa respekte angajman yo. Jodia, malgre gen anviwon 1000 ofisye etranje ki deplwaye nan peyi a, men misyon an gen gwo pwoblèm finansman ak ekipman. Espwa pou rekanpe gouvènans an Ayiti febli tou : Konsèy Prezidansyèl Tranzisyon an ki te  kreye nan mwa davril 2024 pou travay pou òganize premye eleksyon nan peyi a depi 2016 pa avanse nan ajanda sa a, an patikilye akòz batay politik san kanpe ki genyen nan peyi a. Pou plizyè milyon Ayisyen vyolans gang yo afekte, chak jou lavi a vin pi mal. « Depi misyon an rive nan peyi a, gang yo kontinye vale teren. Yo pran plizyè ti katye ak omwen sèt vil kle ki te epanye, » Himmler Rébu, yon kolonèl lame ayisyen ki pran retrèt li, epitou ki se yon ansyen kandida alaprezidans, pataje ak nou. “Gen plizyè masak ki fèt, epi plizyè milye fanmi oblije kouri kite kay yo.” Nan lane 2024, omwen 5,600 moun mouri an Ayiti akòz vyolans gang yo – anviwon 1,000 anplis pase lane 2023 – epi 2,212 lòt moun te blese, dapre Nasyonzini. Ane pase, kantite moun ki deplase yo te rive anviwon 703,000 (6% nan popilasyon total Ayiti a ki se 11,5 milyon), 25% nan yo ap viv nan kan moun ki deplase, kote yo ekspoze a maladi tankou enfeksyon epi fanm ak tifi yo patikilyèman vilnerab a vyolans seksyèl. Nan 39% nan sit sa yo, moun ki deplase yo pa gen aksè a dlo potab epi yo pa resevwa okenn asistans imanitè, dapre yon nouvo rapò ki soti nan Rezo Nasyonal pou Defans Dwa Moun an Ayiti (RNDDH). Apeprè 1.5 milyon timoun pèdi aksè a edikasyon tou, yo paka al lekòl ankò – anpil nan yo vin antre nan gang. Li vin pi difisil pou moun k ap bay èd imanitè tou, paske yo gen mwens aksè a wout yo, mouvman yo difisil. Menm katye ki pi rich yo, ki te konsidere kòm sekirize sa pa gen lontan, kounye a se yo gang yo vize. Lopital ak sant sante yo pa epanye nonplis. « Bandi yo te vini epi yo pa t gen pitye, » Eliamise Jean, yon abitan katye Solino, ki gen 32 lane te di New Humanitarian. “Gen yon fanm ki nan trant lane yo konsa ak yon lòt fanm ansent uit mwa, yo touye nan zòn mwen an. Yo piye ak boule anpil kay ak machin. ” Pou kounye a, Eliamise ap viv nan yon kan moun ki deplase ak youn nan twa pitit li yo. Li di li pa remake okenn diferans depi Kenyen yo te rive. « Mwen tande gen Kenyen nan peyi a, men ki kote yo ye? « li te mande. « Poukisa yo an Ayiti si nou pa wè okenn diferans ? ” Misyon Enposib Depi an lagan, te gen anpil dout sou Misyon miltinasyonal sekirite a. Te gen dout sou finansman, manda misyon an ak kapasite lapolis Kenyen an pou dirije l, sitou paske pifò ofisye yo pa menm pale  fransè alevwa pou kreyòl. Okòmansman tou, yon jij nan peyi Kenya te bloke deplwaman an, li te konsidere li « enkonstitisyonèl, » men Prezidan William Ruto te kontoune lòd tribinal la lè li te siyen yon kontra dirèk ak ansyen Premye Minis ayisyen an, Ariel Henry, nan Nairobi nan dat 1ye mas 2024. Pandan Henry te Kenya, kowalisyon gang Viv Ansanm lan te lanse yon atak kowòdone sou pòs polis, prizon ak ayopò entènasyonal Potoprens yo. Kòm ayopò a te sènen, premye minis Henry pa t kapab retounen nan peyi a, jiskake li remèt demisyon li nan dat 11 Mas 2024, sa ki te mennen nan etablisman Konsèy Prezidansyèl Tranzisyon an, yon mwa annapre. The New Humanitarian fè entèvyou ak yon pakèt ekspè nan sekirite, moun k ap fè politik ak obsèvatè ayisyen kle pou ankèt sa a. Prèske tout di travay yo bay polisye Kenya yo fè a twòp pou yo. « Y ap eseye jan de entèvansyon sa yo depi 1915, » George Musamali, yon ekspè sekirite Kenya ki te deja yon ansyen ofisye nan yon inite elit nan polis Kenya a di. « Ameriken yo te kòmanse epi yo te ale san yo pa reyalize anyen. Nasyonzini [MINUSTAH] te la ak 17,000 ofisye militè brezilyen ki te pati tou. Se yon misyon totalman enposib. ” Paske yo pè pou l ta manke bay rezilta, gouvènman plizyè peyi ezite bay lajan yo te pwomèt nan fon pou fè misyon an mache a. Dapre plizyè sous, kounye a li gen anviwon 100 milyon dola, alòske se 600 milyon dola ki nesesè. Etazini poukont li te pwomèt l ap bay 300 milyon dola plis li te pwomèt lap mete 15 milyon dola nan fon an. Men jouk jodia se 1.7 milion peyi Lèzetazini bay epi anpil moun ap mande tèt yo èske nouvo prezidan Etazini an Donald Trump pral bay tout kòb sa a vre. William O’Neill, pi gwo ekspè nan dwa moun nan Nasyonzini sou Ayiti, te dekri sitiyasyon an kòm yon bagay ki bloke. « Jiskaske misyon an montre kèk bon siy reyisit, peyi yo pa pral promèt plis, » li te di. “Men, anmenmtan tou, san plis sòlda sou sòl la a, reyisit sa a enposib, men kòm p ap gen plis sòlda si pa gen plis lajan, tout bagay ka ret menm jan. » Menm Kenya poko deplwaye 600 ofisye adisyonèl yo te pwomèt yo. Alòske sòlda yo te fini fòmasyon yo e prezidan Ruto te di okòmansman yo t ap pral Ayiti nan fen mwa Novanm, men dat limit sa a depase lontan, sòlda sa yo toujou lakay yo, nan peyi Nairobi. Peyi Benen ki te ofri pou bay pi gwo kontenjan ki tap rive nan 2,000 sòlda yo, te anonse nan mwa Septanm pase a, li sispann deplwaman li a, sou baz sitiyasyon an an Ayiti mande pou yon solisyon militè e ke sòlda li yo pa t ap pran lòd nan men yon fòs lapolis. Pandan tan sa, sis ofisye militè Bahamas yo te voye Pòtoprens kòm yon ekip davans (anvan deplwaman 150 lòt) te resevwa otorizasyon pou retrè volontè nan men gouvènman yo, sa vle di yo ka ale si yo pa santi yo an sekirite. « Nou pa pral mete pèsonn an danje, » Minis afè etranjè Bahamas la te di. Gouvènman Barbad la limenm te fè bak nan angajman li te genyen pou l voye twoup li yo e li te anonse byen bonè mwa sa a li ta limite sipò li nan asistans teknik. Maria Isabel Salvador, chèf BINUH, misyon politik Nasyonzini an an Ayiti, te di New Humanitarian li kwè MSS la te gen kèk gwo defo depi nan kòmansman. Olye pou li  » baze sou demann peyi dAyiti, li baze sou sa peyi yo te pwopoze, » li te di. « Chif 2,500 se rezilta adisyon òf chak peyi te fè, olye pou yo te evalye bezwen reyèl yo, sa ki te objektivman obligatwa. Tout fason, pa t gen okenn dyagnostik klè sou sitiyasyon an ki te fèt, kidonk bezwen yo pa t adrese byen. ” Administrasyon Prezidan Joe Biden nan te pouse pou transfòme MSS la an yon misyon mentyen lapè fòmèl Nasyonzini pou jwenn yon bidjè ki apwopriye ak plis pèsonèl, men Larisi ak Lachin te opoze plizyè fwa yo mete veto sou demann Ameriken an nan Konsèy Sekirite Nasyonzini an. Evans Ogada, youn nan avoka Kenya yo ki te depoze petisyon nan tribinal la pou sispann deplwaman an, te di : “Misyon an tounen yon gwo van. Nou dwe rete tann epi wè kisa avni misyon an pral ye”. Resous yo pa ase, pandansetan, gang yo ap fè kontrebann pou jwenn gwo kantite zam lou ak minisyon alèz – zam sa yo soti sitou nan peyi Etazini – fòs polis Kenya ak Ayiti manke ekipman ak sipò pou goumen nan syèl la ak sou lanmè. Lame amerikèn voye bay Ayiti plizyè douzèn machin MaxxPro ki ka reziste anbiskad (MRAP), men plizyè ekspè sekirite te di The  The New Humanitarian yo pa vrèman efikas. « Sa yo pa tank. Sa yo se machin ki fèt pou transpòte twoup, men nou oblije itilize yo pou konba epi yo pran dife fasil lè gang yo voye cocktèl molotòv sou yo, » te di yon ekspè ki te deja travay nan Ministè Defans Ayisyen an, li te pale san l pa bay non l. O’Neill te di se sèlman mwatye veyikil sa yo ki te an sèvis nan mwa Oktòb 2024 paske gang yo te tire sou kawotchou yo, ki pa kawotchou ranfòse. Yon manm inite espesyalize anti-gang polis Ayisyen an, UTAG, te di The New Humanitarian ke ofisye Ayisyen pafwa oblije prete zam nan men lòt inite anndan lapolis la pandan operasyon yo akòz mank finansman ak zam. « Nou ap opere nan bidonvil, kote kay yo pil sou pil epi menas ka soti nan nenpòt kote, » li te di, pandan l ta p pale san l pa vle non l site. “Nou bezwen machin taktik, tankou tank, pou antre nan zòn gang yo kontwole yo; Nou bezwen kas balistik, jilè pabal, gwo kantite minisyon ak omwen de elikoptè.” Nan mwa Novanm 2024, an repons a kesyon The New Humanitarian te voye pa imel, yon pòtpawòl Depatman Deta te konfime Etazini te kontinye bay lapolis Ayisyen an ak MSS sipò lojistik ak ekipman. Sa gen ladann twa douzèn MRAP, ekipman pou renovasyon baz ak sipò MEDEVAC, ansanm ak radyo, linèt vizyon lannwit, dronn, òdinatè, minisyon ak ekipman antirevòlt. Men, li pa t pale pou machin konba ditou. Nan reyalite a, kantite polisye yo rete minim konpare ak gwosè gang yo, ki kontinye ap rekrite aktivman nan mitan popilasyon Ayisyèn nan, ki se an majorite jèn, chomè ak moun ki pèdi lespwa. « Misyon MSS la toujou manke moun, e gen yon gwo defisi entèlijans, » dapre Rébu, yon kolonèl Ayisyen. « Dapre mwen, yo voye Kenyan yo vin mouri. Yo te fòse yo dakò pou dirije yon sitiyasyon ke okenn fòs polis paka rezoud. » Lapolis Ayisyen ak MSS pafwa reprann teritwa nan men gang yo, men yo souvan oblije retire kò yo yon ti tan apre, sa ki pèmèt tou senpleman gwoup ame yo retounen. « Yo paka kontinye goumen lè fènwa poutèt yo pa gen baz avanse, » dapre O’Neill. Dapre kolonèl Rébu, lame Ayisyen an ki te retabli an 2017 pou ede konbat gang yo, sipoze veye zòn lapolis repran yo, men li manke pèsonèl, ekipman ak minisyon pou kenbe pozisyon li. Sou bò pa l, Clarens Renois ki se kowòdonatè jeneral pati Inyon Nasyonal pou Entegrite ak Rekonsilyasyon (UNIR), ki fè pati youn nan kowalisyon ki chita nan Konsèy Prezidansyèl Tranzisyon an, mete aksan sou gouvènman Ayisyen an ki te gen pou li kreye yon Konsèy Sekirite Nasyonal pou devlope yon plan estratejik, men dekrè ki kreye li a te pibliye jis nan fen mwa Desanm e, pou de rezon politik ak teknik, ka pran anpil tan anvan sa fèt, epi pou yo nonmen manm li yo. « Pa gen okenn Konsèy Sekirite Nasyonal ankò. Lapolis, kit se Kenya oswa Ayiti, opere gaye, « li te di. Ak difikilte sa yo vin genyen desepsyon popilasyon an. Gen kèk Ayisyen ki rive akize polisye Kenyan yo, se « an vakans » yo vini. « Yo poko antre nan reyalite Ayisyen an. Pifò nan yo ap pran lèz kò yo nan otèl yo sou wout ayewopò a, » di yon jèn abitan Pòtoprens ki pa vle non l revele pou rezon sekirite. « Sitiyasyon an pa amelyore ditou pou nou. Li vin pi mal. » Youn nan ofisye polis Kenya yo te deplwaye te dakò pou l bay The New Humanitarian yon entèvyou, men se sèlman sou kondisyon pou non l pa site, paske li pa t sipoze pale ak medya yo. Dapre li “Popilasyon Ayisyen an poko konprann sa n ap fè a. Li espere rezilta men li dwe konprann plis pase 80% nan depatman Lwès la [nan Pòtoprens] anba kontwòl gang yo. Sa ta mande yon deplwaman masif ak operasyon gwo echèl, e ni PNH (Polis Nasyonal Ayiti) ni MSS pa gen mwayen pou fè sa. » « Tout bagay dwe elimine » Pwoblèm yo politik tou. Konsèy Prezidansyèl Tranzisyon an gen sou do l akizasyon koripsyon kont twa nan manm li yo ki refize demisyone, ak lit pou pouvwa ki te mennen Konsèy la ranvwaye premye minis Garry Conille nan mwa Novanm pandan li te nonmen nan fen mwa Me – Tout sa yo bay gang yo plis jarèt. Gwoup ame yo aji tou nan yon fason ki pi kowòdone ak inifye, souvan yo atake ansanm plizyè kote, sa lakòz plizyè milye moun deplase, pafwa nan yon ti bat je. Kounye a yo kontwole omwen 85 pousan nan kapital la ak zòn ki viwonnen l, ansanm ak tout wout ki mennen Pòtoprens epi yon pati nan depatman Latibonit. Apre Conille fin ale, vyolans gang yo te ogmante nan pwen plizyè avyon te frape apre gang te louvri bal sou yo, sa ki te pouse administrasyon Aviyasyon Federal Ameriken an entèdi tout vòl sou Pòtoprens jiska Mas 2025, sa ki izole kapital la piplis toujou. « Gang yo gen anpil pouvwa, » Renois te di. “Mwen te pale ak kèk jèn ki abite nan zòn gang yo kontwole, e yo di m gang yo gen anpil zam ak minisyon e yo ka reziste pandan lontan. » Nan kondisyon sa a, li pa etonan si Ayisyen yo ap chèche mwayen pou pwoteje tèt yo. Yon mouvman vijilan yo rele « Bwa Kale », touye ak boule moun yo sispèk ki se manm gang, mouvman sa a te monte anpil nan dènye mwa yo. “Bwa Kale a ap pran plis fòs chak jou; « Nou wè plis lenchaj ak atak, ki rasanble polisye [Ayisyen] ak manm popilasyon an, » yon sous Nasyonzini te di The New Humanitarian. Yon politisyen Ayisyen, ki te mande tou pou l pale san l pa bay non l, te di “N ap viv yon sitiyasyon anachi, sa ki mennen anpil polisye ki fristre elimine nenpòt ènmi potansyèl yo. Yo di, ‘Pa gen prizon, pa gen okenn sistèm jistis.’ Kidonk, depi yo kenbe yon moun, yo touye l oswa lage l nan men popilasyon an pou ba l Bwa Kale, « . « Politik la se elimine tout sa k bay pwoblèm poutèt pa gen okenn lòt mezi pou debarase nou de moun nou sispèk ki soti nan move katye yo. » Jis mache nan lari a san pyès idantifikasyon ase pou fè w sispèk. Ogmantasyon Bwa Kale a tou vin fè chèf gang yo pi move epi atake piplis ak plis vyolans, kèk moun deja rele sa yon « gè sivil ». Yon egzanp terib sou nivo vyolans sa a se masak Pon-Sonde a, ki te fè omwen 115 moun mouri nan mwa Oktòb pase a, lè yon chèf gang pran revanch li sou yon gwoup brigad lokal ki t ap eseye kontrekare aktivite gwoup gang nan zòn lan. Jou ki te 10 Desanm nan, menm gang nan (Gran Grif) touye omwen 20 moun poutèt yo te touye 10 manm gang li an nan mouvman Bwa Kale nan depatman Latibonit. “Leta peyi a abandone jenès la. Yo pa mete okenn politik pou ba li yon bagay pou l fè, kit se pwofesyonèl, kiltirèl oswa espòtif.  » Malgre masak sa yo, gang yo kontinye gen gwo enfliyans sou yon pati nan popilasyon an, sitou jèn yo. Grangou ak devastasyon ap pouse piplis timoun ak adolesan rantre nan gwoup sa yo. Gwoup ame yo pwofite tou pakèt tan move gouvènans ak vid politik aktyèl la pou gaye yon naratif politik ki rezone ak jèn ki pa gen twòp chwa yo. « Nou gen yon jenès tout gouvènman yo te abandone, » dapre Renois. « Yo pa t janm met okenn politik pou ba yo okenn okipasyon, kit se pwofesyonèl, kiltirèl oswa espòtif. Se poutèt sa yo pa wè avni yo nan Leta sa a, epi yo santi yon anvi revòlte yo pou nenpòt kisa. » Jimmy Chérizier – alyas Barbecue – lidè Viv Ansanm nan, prezante tèt li tankou disip revolisyonè Ajanten an Che Guevara e tankou yon moun k ap ede moun ki nan bezwen. Apre MSS la ak lapolis Ayisyen te atake baz li nan mwa Novanm nan, li te fè sikile yon videyo kote li t ap plenyen konsènan kay li yo te kraze, ki te gen ladann pisin li, li di li te bati « pou timoun yo nan katye a. » Dapre UNICEF, kounye a minè yo reprezante anviwon mwatye nan manm gang yo. Rekritman timoun ogmante pou 70% nan lane 2024 konpare ak 2023. Nan dat 2 janvye 2025, Jimmy Chérizier te anonse kowalisyon gang li an yon se yon pati politik, byenke nouvo antite a pa gen okenn baz legal. Kounya, l ap mande yon plas sou tab la nan tranzisyon politik Ayiti a. Manke mwayen pou èd imanitè Poutèt kriz sekirite a vin pi mal, sitiyasyon imanitè an Ayiti kontinye deteryore. Dapre Pwogram Alimantè Mondyal la, 5.4 milyon Ayisyen – prèske mwatye popilasyon an – pa gen ase manje. De milyon nan yo fè fas a nivo ijans nan ensekirite alimantè. Nan depatman Latibonit la, ki konsidere tankou gad manje peyi a, pwodiksyon agrikòl la te sakaje anpil, poutèt kiltivatè yo « ap fè fas a entimidasyon, restriksyon aksè ak konfli tè, » dapre yon nouvo rapò Mercy Corps. Pwodiksyon limite fòse Ayisyen konte sou enpòtasyon pou yo siviv, men pri yo souvan twò wo pou fanmi yo. Fèmti ayewopò a ak gwo pò yo tou fè vin gen plis pwoblèm manje. « Pwoblèm entimidasyon gang yo ansanm ak move kondisyon wout yo ak mank disponiblite limite sou mache a afebli kapasite Ayiti pou kenbe baz agrikòl li, sa ki menase plis toujou sekirite alimantè alontèm li, » rapò a te di. Kriz la vin pi grav lè yo frennen òganizasyon k ap bay èd imanitè yo. Nan fen mwa Oktòb, yon elikoptè Nasyonzini, Pwogram Alimantè Mondyal t ap itilize pou bay èd te fòse fè yon aterisaj ijans apre gang te atake li. De semèn apre, Médecins Sans Frontières (MSF) te oblije sispann operasyon li yo apre lapolis Ayisyen ak manm popilasyon an te atake youn nan anbilans li yo, touye omwen de moun epi menase anplwaye li yo. Pou kounya a, òganizasyon an rekòmanse travay, sòf pou moun ki bezwen transpò ijans. Yon mwa apre, ògmantasyon atak gang te ogmante nan Pòtoprens. Sa ki te fòse òganizasyon imanitè yo ak ajans Nasyonzini yo pou yo deplase oswa evakye anplwaye an ijans. Mercy Corps te deplase kèk nan anplwaye entènasyonal li yo nan lòt rejyon yo e li te sispann tanporèman operasyon nan kapital la. ONG sa a rive kenbe pwogram li yo nan zòn riral tankou nan depatman Nippes ak Grand’Anse, ki gen ladann èd manje, sipò pou peyizan yo amelyore pwodiktivite ak distribisyon lajan. Men, petèt èd sa a pa pral dire, paske platfòm yo itilize pou bay èd sa yo sa yo depann de pwodui enpòte. « Kounye a, ayewopò entènasyonal Pòtoprens la ak pò prensipal Pòtoprens la pap fonksyone, operasyon atè yo tou kapab afekte nan yon ti tan, » te di Laurent Uwumuremyi, direktè peyi òganizasyon an an Ayiti. “Nou santi nou konsène pou izolasyon Pòtoprens ak rès Ayiti ak mond lan ». Direktè yon lòt ONG k ap travay ann Ayiti, ki mande pou l pale san non l pa site, pou evite pwoblèm, eksplike – menm anvan yo rive nan pòs kontwòl gang yo – gwoup imanitè yo dwe pase nan pòs kontròl Lapolis Ayisyen ak brigad manm popilasyon an. « Avèk yo, negosyasyon pou aksè yo pi difisil, paske kounye a gen yon tandans konsidere ONG yo sipòte gang, » li te eksplike. Aksè pou swen sante vin pi limite tou, menm lè blese yo ogmante epi vyolans seksyèl kont fanm ak tifi rive nan nivo san parèy. Se sèlman 37 pousan nan etablisman sante Pòtoprens yo k ap fonksyone. Reyalize sa nan yon vil ki sène ak gang se yon lòt defi. Nan mwa Desanm, yon pati nan Lopital Bernard Mevs, yon lopital enpòtan, te pran gwo frap epi detwi. Yon semèn apre, inogirasyon Lopital Jeneral la, pi gwo sant sante Ayiti a, te fini nan san koule – senk mwa apre lapolis Ayisyen te rive repran li nan men gang. Jean-Marc Biquet, chèf misyon MSF an Ayiti, di: « Majorite lopital k ap fonksyone yo se lopital prive. Ayisyen ki deja ap pran gwo frap nan kriz ekonomik la pa kapab peye, kidonk aksè a swen prèske pa egziste. Se yon dezas.  » « Relasyon yo pa toujou bon » Etandone risk y ap pran chak jou yo, mank swen sante se yon gwo enkyetid pou polisye Ayisyen yo tou e li tounen yon sous malèz ant polisye Ayisyen ak ofisye Kenya yo. Dapre RNDDH, 34 polisye Ayisyen te mouri nan 2024. Ni otorite Kenyan yo, ni otorite Ayisyen yo pa t pibliye viktim yo, men pòtpawòl MSS Jack Mbaka te di The New Humanitarian nan  dat 10 Janvye « fòs la pa pèdi okenn ofisye jiskaprezan epi te gen sèlman ti blese nou jeneralman jere chak fwa nou tounen sot nan misyon ». Mbaka te ajoute yon ofisye te blese ase grav pou yo te pran avyon avè l ale  Repiblik Dominikèn pou tretman, men alokasyon pou evakyasyon ki kapab sove lavi sa a, ki te enkli nan pwotokòl misyon MSS yo, pa disponib pou polis Ayisyen yo. “Yon jou, yon ofisye polis Kenya te blese epi li te refè byen vit nan Repiblik Dominikèn, men kèk tan apre, yon polisye Ayisyen nan ekip SWAT te blese pandan yon operasyon e li te mouri akòz mank swen. Sa te kreye anpil pwoblèm, » dapre ofisye lapolis UTAG. Gen lòt tansyon tou. « Relasyon yo pa toujou bon, » dapre Ricardo Germain, yon ekspè nan sekirite ki baze Pòtoprens. “Mefyans se yon gwo faktè epi pafwa se baryè lang lan ki lakòz. Pandan operasyon patwouy ansanm yo, polisye Ayisyen yo pale kreyòl e Kenyan yo pale Swahili, alòske angle ak franse te sipoze se lang yo pale. Kèk ofisye lapolis Kenya dènyèman te kòmanse pran kou kreyòl.” li te ajoute. Ofisye polis Ayisyen yo di tou yo dekouraje poutèt yo peye yo mwens pase Kenyan yo – apeprè $ 230 pa mwa konpare ak $ 1,000, dapre ofisye UTAG la. Men, Kenyan yo te fè fas ak pwòp obstak finansye yo tou. Nan mwa Jen 2024, lè premye gwoup ofisye yo te ale an Ayiti, kèk moun te di yo te resevwa anviwon $155 chak pa mwa, ki reprezante yon senkyèm nan sa yo te pwomèt yo. De mwa apre, plizyè fanmi ofisye polis Kenya yo te di jounal The Nation, san yo pa site non yo, lekòl la ta pral ouvri, men ofisye yo pa voye lajan lekòl la pou fanmi yo jan sa te prevwa. Nan mwa dawout, lè jounal The Nation te rapòte plent sou peman yo, yon manm fanmi yon ofisye lapolis Kenya te di rès fanmi an nan Nairobi te gen difikilte pou satisfè bezwen debaz yo. « Nou gen yon defi isit la paske menm peye pou manje ak lòt bagay kòmanse vin difisil, » moun sa a te di san l pa t bay non l. Apre plent yo te rapòte, ofisye yo te resevwa salè yo nan kèk jou epi lidèchip Sèvis Polis Nasyonal Kenya (NPS) te eskize yo pou reta a. Sepandan, pwoblèm nan te retounen nan kòmansman mwa Desanm lan lè jounal Reuters te rapòte 20 ofisye polis Kenya te soumèt lèt demisyon yo poutèt reta peman ak move kondisyon travay. Majò Jeneral Godfrey Otunge, kòmandan misyon MSS la, te demanti sa. Sa k ap vini ? Chak semèn k ap pase, risk polis Ayisyen yo ak ofisye Kenyan yo ap pran nan Pòtoprens ak ozalantou yo vin pi ekstrèm. Malgre plizyè sous te di The New Humanitarian ke Kenyan yo okòmansman te refize angaje dirèkteman pandan operasyon yo epi yo te prefere rete nan machin blende yo pandan Ayisyen yo te met pye atè, lòt moun te di yo remake kòmanse gen kèk chanjman nan dinamik la. « Nan semèn ki sot pase yo, travay polis Ayisyen an te pi kowòdone, pi estratejik, epi MSS la te reponn a bezwen yo pi byen, » te di Salvador, ki nan misyon politik Nasyonzini an. Nan yon entèvyou ak The Nation nan mitan mwa desanm, Otunge te note ofisye Kenyan yo – ansanm ak polis Ayisyen yo– te rive reprann plizyè komisarya gang yo t ap kontwole, e yo te rive prèske arete Chérizier nan mwa Novanm nan, pandan yon operasyon lapolis nan ba Dèlma. Men, ti viktwa sa yo pa fèmen bouch yon koral k ap grandi, k ap chèche chanjman tout kote. Poutèt mank finansman, gen kèk moun, tankou direktè egzekitif RNDDH Pierre Espérance, ki kwè yon Misyon Ofisyèl Nasyonzini pou Mentyen Lapè se sèl solisyon an jounen jodi a. « Yon misyon mentyen lapè t ap pi bon pase MSS poutèt se t ap yon misyon Nasyonzini, li t ap resevwa plis lajan, » dapre li. « Mank resous yo lye dirèkteman ofèt ke li pa yon misyon Nasyonzini. » Gen lòt ki ta prefere Ayisyen jwenn pwòp solisyon yo. « Misyon mentyen lapè ki pase anvan yo responsab sitiyasyon aktyèl la an Ayiti, e nou konnen li pral pran yon lane pou dosye a analize, pou nou jwenn yon repons nou deja konnen. » dapre Rébu. “Se Ayisyen ki pou rezoud pwoblèm Ayiti, paske se fanm ak tifi Ayisyèn y ap vyole, Ayisyen y ap touye, epi fanmi Ayisyen ki pa gen lòt kote pou yo ale. « The New Humanitarian mete bon jan kalite enfòmasyon san fòs kote osèvis milyon moun ki afekte nan kriz imanitè atravè monn lan. Jwenn plis enfòmasyon sou www.thenewhumanitarian.org. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "\"Yo voye Kenyan yo vin mouri.” DUMAS MAÇON, DANIELA MOHOR ak NYABOGA KIAGE, 12 fevriye 2025 Plis pase sis mwa apre misyon an te deplwaye, Misyon Sipò pou Sekirite an Ayiti Kenya ap dirije a pa montre li koresponn ak objektif li. Misyon an te vini pou ede lapolis reprann kontwòl teritwa gang yo te", "domain": "rezonodwes.com", "date": "2025-11-07 19:23:24", "url": "https://rezonodwes.com/?p=353888", "image_url": null, "xglm_generated_text_wo_prompt": "s article with similar tone."}
{"title": "Monseyè Colimon, yon temwen laverite - Rezo Nòdwès", "text": "MONSEYÈ COLIMON : YON TEMWEN LAVERITE ︎Se Lespri Bondye a menm ki te kondwi Monseyè Colimon sou chimen Verite a Jodia n ap viv nan yon mond kote chimen Verite a vin mwens pratikab, men Monseyè Colimon te oze mache jiskobou nan chimen sa a gras ak lafwa li nan Bondye. Tankou yon tibebe, li te fè l dosil nan bra Bondye, sila a ki te sèvi l gid sou chimen an. Chimen Verite a envite tout moun pou yo viv nan lonètete, pou yo pratike jistis epi pataje lanmou youn pou lòt. Moun dwe chèche pratike Verite a nan tout aspè lavi yo. Chimen Verite a bay tout sa ki makonnen ak volonte Bondye lavi. Gen moun ki kwè ke chimen sa a mennen Monseyè toudwat nan sentete a. Paske Granmèt la fè sèvitè l lagras pou l sanble ak Li. Ala yon bèl mèvèy pou nou menm, mouton l yo ! ︎Monseyè Colimon pat pou kont li sou chimen an Pèsonn pa ka fè chimen Verite a pou kont li. Se patisipasyon lòt moun, ak tout sa Bondye kreye ki rann chimen sa posib. Paske se kòtakòt, tèt ansanm, men nan men pou n rive bout nan Verite a. Monseyè Colimon te gen yon pil ak yon pakèt lanmou nan kè l pou moun, sitou sila yo ki pòv nan sosyete a, nan peyi Dayiti ak nan Legliz Jezikri a. Angajman li pou jistis te manifeste nan efò pou tout moun, espesyalman pi fèb yo, jwenn plas yo anndan sa nou rele jodi a Kominote Latè a, epi santi yo gen valè kòm moun Bondye kreye sanble avè l. Se nan fason sa a, Monseyè te kore epi sipòte legalite dwa moun ak pwoteje tout kreyasyon an ki se zèv Bondye. Lavi l se te yon sous dlo kap koule san rete, ki manifeste prezans Bondye ki toujou la. Li te pratike konpasyon pou bay tout pitit Kominote Latè yo san distenksyon lajwa ak konsolasyon. ︎Monseyè Colimon te sèvi Verite a temwen sou tout chimen an Monseyè Colimon se te yon egzanp sèvis, yon modèl lanmou, yon temwen Verite pou anpil moun. Li te montre kijan lanmou ak lonètete ka aplike nan lavi moun chak jou. Angajman l pou lafwa ak lajistis te enspire anpil moun nan dyosèz li, toupatou nan peyi l kòm sitwayen/kretyen ayisyen ak lòt kote nan peyi etranje. Jounen jodi a, li rete yon referans pou tout moun k ap chèche viv yon lavi senp ki makonnen ak valè familyal ak sosyal, prensip moral, evanjelik ak espirityèl. Reyèlman vre, chimen ki trase sou valè ak prensip sa yo mennen toudwat nan Verite a. ︎Temwen Verite a jwenn plezi nan senplisite ak nan imilite Vrèman, Monseyè Colimon se yon temwen ki te viv nan senplisite ak imilite. Li pa sèlman enpòtan pou moun ki te viv avè l, men pou tout moun k ap chèche Verite a ak lavi ki pap janm sispann boujounen an. Paske lavi l se yon mesaj vivan ki bay temwanyaj sou Verite a. Youn nan anpil bagay ki fè Monseyè Colimon espesyal, se kapasite l te gen pou l pratike leson l aprann nan Verite a, san l pa fè okenn bri. Lavi l montre nou ke temwen Verite a pa nan fè grandizè, ni l pa danse kole ak fè wè. Li kite Verite a pale nan li, se sa ki pi enpòtan. Monseyè Colimon kite eritaj pou nou, nan chante l konpoze, pandan l di pawòl sa yo : « Temwen Verite, yo pa konte l, se peze yo peze kalite l yo ; Temwen Verite, yo pa konte l, se peze yo peze kisa l vo. Se lafwa l ki pèmèt deklare sa l vo. Li pa pran pòz li plis pase lòt ; Li pale Verite nan tout sa l ap di ; Li fè wout pou l bay lòt yo pase… » Nan prije lavi Monseyè Colimon, nou jwenn ji lanmou ak verite, jistis ak lapè. E se sou balans sa yo, nou peze kalite l, li menm ki se yon temwen konsekan Verite a. Nan yon sosyete kote anpil moun p ap chèche lòt bagay ke avantaj pèsonèl yo, Monseyè Colimon bay egzanp ke pi gwo garanti l se rete kole sou Granmèt la nèt ale nan travay pou jistis. Li montre jiskobou kouman lafwa ki mande n pou rann jistis la ka remanbre moun ki bwate epi rann anpil bagay enposib vin posib. Wi, lafwa nou se fòs nou nan mitan gwo van ak tanpèt n ap viv jounen jodi a. _____________________________________________ Powèm : Temwen Verite Menm nan tray, temwen Laverite yo klere tankou zetwal lannwit, Yo pa ka konte yo, men valè yo byen peze. Lafwa a se limyè ki klere sou chimen lavi nou, Ki fè n wè Verite a klè, pou lavi n pote kè kontan. Menm nan move tan, n ap wè solèy la blayi sou lavi nou; Nou pa ka sove pou kont nou, Verite a la pou l pote nou sekou. N ap ka mache ansanm, menm nan fènwa, Pou n di verite a, e kè nou pap janm sote. Nan batay lafwa a, temwen Bondye yo tankou poto mitan, yo kenbe djanm, Vwa yo pa janm febli, yo pa janm pèdi e yo pap janm peri. Lafwa fè yo vin pi fò, paske kè yo toujou panche sou kè Granmèt la, Pou pwoklame Verite a, pou maryaj lapè ansanm ak lajistis pote laviktwa. ©️ Maïkalie Jean-Louis Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MONSEYÈ COLIMON : YON TEMWEN LAVERITE ︎Se Lespri Bondye a menm ki te kondwi Monseyè Colimon sou chimen Verite a Jodia n ap viv nan yon mond kote chimen Verite a vin mwens pratikab, men Monseyè Colimon te oze mache jiskobou nan chimen sa a gras ak lafwa li nan Bondye. Tankou yon tibebe, li", "domain": "rezonodwes.com", "date": "2025-11-07 19:23:25", "url": "https://rezonodwes.com/?p=353541", "image_url": null, "xglm_generated_text_wo_prompt": "tinue this article with similar tone."}
{"title": "Migrasyon Ayisyen Ozetazini - Rezo Nòdwès", "text": " Kesyon imigrasyon an se yon aspè ki toujou nan kè reyalite eksplwatasyon epi li lye a nesesite transfè mendèv pou eksplwatasyon Ozetazini.  Li gen plizyè dimansyon ladan l. Petèt, dimansyon migrasyon nan peyi Etazini ki plis ap vegle je nou se dòz frekansite otorite meriken yo pa janm menaje imigran ak refijye ki vin fè ladesant nan peyi a. Depi ewopeyen yo, sitou anglè konkistadò yo te fin tabli dominasyon yo sou teritwa sa a, ak kout zam fann fwa, se yon maswife san san limit y ap fè lòt kategori moun ki vini, tankou yo, monte. Ayisyen se, san di petèt, youn nan kategori nasyonal ki sibi plis imilyasyon frekansite ak imanite defalke yo Ozetazini. Pa gen fason pou n ta ka rakonte tout mizèrere ayisyen ap sibi anba bòt fere zotobre djòl alèlè meriken. Men, kèk egzanp ka ba nou yon lide sou reyalite makawon yo sitou rezève pou ayisyen yo. Nan fen ane 70 yo, (gouvènman) gwoup dominan meriken yo te lage vèni botpipol sou do ayisyen yo; nan koumansman ane 80 yo, gwo zouzoun nan peyi a te pake ayisyen yo nan kan Kwom-Miyami; nan fen ane 80 yo, rasis meriken yo te kole etikèt Sida-4H sou lestomak ayisyen yo; nan mitan ane 90 yo, enperyalis meriken yo te fèmen ayisyen yo nan baz Gwantanamo nan kondisyon malouk. … An jeneral, pou ti krik ti krak, se pa pil e pa pakèt otorite meriken yo depòte ayisyen. Anba vant tout kalite move jan ak malfezans gouvènman meriken yo kont ayisyen se mak fabrik rasis e volonte dezimanizasyon (demounizasyon) klas dominant peyi sa a nou toujou jwenn. Moralite, desans ak sans imanite toujou absan istorikman nan konpòtman dirijan meriken sa yo vizavi Ayisyen. Frekansite, foulay ak ensansiblite makawon ayisyen yo sibi ak plis degou se katafal toya ki soti anba lang sal Trump. Natirèlman, nan pwen moun ki moun tout bon ki p ap kondane konpòtman manke dega sa yo. Men tou, san rezèv, tout ayisyen, tout pwogresis dwe kritike mak fabrik dechèpiyay ak ipokrizi politik migrasyon enperyalis meriken yo. Epi nou dwe denonse matrakaj ak eksplwatasyon travayè imigran ayisyen ap andire anba men yo. Otan nou dwe monstre anfas konpòtman bourik ak ensiltan yo, otan tou, nou dwe pran san n pou n analize nannan pwosesis migrasyon an nan kontèks dominasyon ak dechèpiyay enperyalis meriken an sou Ayiti. Eksperyans diskriminasyon k ap dekonstonbre fyète ak entegrite ayisyen yo, lakay yo Ayiti kou Ozetazini, se sentòm yon sistèm kapitalis enperyalis devantray, rayisab ak chichadò k ap souse travayè jouk nan mwèl epi lage yo nan kouri. Imigrasyon ki blayi tribò babò sou planèt la dirèkteman konekte ak ansyen piyaj kolonyal esklavajis ewopeyen yo mete ak nouvo dechèpiyay ak dominasyon enperyalis yo ap fè sou peyi domine yo nan sid global la. Se paske machin eksplwatasyon kapitalis sa yo depatcha resous peyi domine yo epi kontinye deranje pwosesis gouvènans yo ki fè pèp peyi sa yo antere nan twou lamizè. Se Kriz ekonomik ak sosyo-politik ayisyen yo ki anrasinen nan entèferans, mannigans politik ak eksplwatasyon kapitalis meriken an k ap plede fòse sitwayen ayisyen yo kite peyi yo pou al travay pou patwon meriken yo toupatou depi ane 1920 yo. Sou yon lòt bò, anpil moun  ap debake pa pil e pa pakèt nan peyi kapitalis enperyalis yo, se paske se lakay yo pifò fòs pwodiktiv mond lan konsantre. Akimilasyon ak monopòl kapital mond lan, k ap gonfle a gran lijyèn nan peyi enperyalis yo pandan y ap deplimen peyi domine yo. Se 2 fas yon menm meday, de moman depaman – kontradiktwa – nan yon menm pwosesis k ap rale fòs travay mond lan nan direksyon yo. Se sitiyasyon fòs kote anfavè enperyalis yo ki esplike ayisyen yo ap debake san pran souf Ozetazini. Lè meriken yo ap fè imigrasyon responsab yon bann pwoblèm sosyete debalanse yo a, se yon fason pou richès, piyay y ap fè toupatou pandan y ap fasilite enjistis ak inegalite san limit jèmen ak donnen nan sosyete yo a. Se yon fason tou pou yo maske aspè pwofi maksimòm ak konfiskasyon richès sosyal antrepriz kapitalis yo ap jwi. Tout sa, gras ak travay imigran yo k ap sibi eksplwatasyon pete vantrès kapitalis yo, san pran souf. Pandanstan, nan sans sa a, kolonn imigran ki debake Ozetazini yo, se yon nesesite pou vansman ekonomi meriken an. Si gen yon pèsistans nan frekansite meriken yo kont travayè ayisyen ansanm ak tout lòt ouvriye etranje, se paske chèf meriken yo vle kreye laperèz ak panik nan mitan imigran yo pou pèmèt kapitalis meriken genyen plis kontwòl sou fòs travayè yo nan kè divizyon travay yo tabli yo. Li kreye divizyon tou ant travayè san papye ak sa ki gen dokiman legal. Yon lòt bò, nan ka Ayiti a, imigrasyon an se tou yon repons pèp la anfas  dezòganizasyon e devantray ekonomi peyi a, sou presyon meriken ak alye lokal yo, pandan soutretans ap donnen men nan men ak devègonday politik enperyalis meriken ak klas dominant lokal yo ap alimante. Se vye politik pèpè, sou lobedyans meriken yo – koumanse ak plan neyoliberal la – ki, anpati, trennen n nan migrasyon akselere dènye ane yo. Kidonk, kèlkonswa jan nou gade reyalite ayisyen yo, Ayiti kou Ozetazini, nan kè denominatè komen mizèrere yo, nou toujou jwenn eksplwatasyon ak opresyon meriken yo. Si travayè ayisyen blije adopte fòmil migrasyon Ozetazini, meriken gen anpil arevwa nan sa. Yo gen yon reskonsablite pou yo akomode ayisyen ki lage pye yo pou yo chwe Ozetazini. E, ayisyen sa yo gen yon dwa, e menm yon devwa, pou yo imigre Ozetazini, toutotan peyi yo anba grif malfini-votou sa a. Yo gen yon obligasyon pou yo batay pou rete nan peyi Etazini, toutotan pwa enperyalis la ap krabinen lakay yo ann Ayiti. Epitou, dapre konvansyon entènasyonal dwa imen, tout refijye gen dwa mande azil nan kèlkeswa peyi l ale a, alewè pou yon peyi tankou Etazini kote gouvènman meriken yo nan kè tribilasyon pi fò pèp sou latè. Anplis, se pa nou ki sou do bèf la, se bèf la ki sou do nou! Solidarite ant tout travayè enpòtan anpil pou denonse enjistis travayè imigran ap sibi. Defans dwa travayè imigran se defans dwa tout travayè. Travayè toupatou, ann met tèt ansanm! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kesyon imigrasyon an se yon aspè ki toujou nan kè reyalite eksplwatasyon epi li lye a nesesite transfè mendèv pou eksplwatasyon Ozetazini. Li gen plizyè dimansyon ladan l. Petèt, dimansyon migrasyon nan peyi Etazini ki plis ap vegle je nou se dòz frekansite otorite meriken yo pa janm menaje imigran ak refijye ki vin fè ladesant nan", "domain": "rezonodwes.com", "date": "2025-11-07 19:23:26", "url": "https://rezonodwes.com/?p=353087", "image_url": null, "xglm_generated_text_wo_prompt": "tinue this article with similar tone."}
{"title": "REBHA rejte fo refòm konstitisyonèl e defann dwa souverènte Pèp Ayisyen - Rezo Nòdwès", "text": "Let Offisy è l REBHA Pou Yon Konstitisyon Legitim e Souveren Rejte Fo Refon Konstitisyonèl e Defann Dwa Souverènte Pèp Ayisyen Nou menm nan REBHA, nou kanpe fèm sou tout tantativ manipilasyon ak trèt yo vle mete sou do pèp ayisyen an. Nou konstate ak gwo endiyasyon ke yon gwoup moun san lejitimite, ke pèp la pa eli, vle fòse yon refòm konstitisyonèl anba menas ak malveyans. Kons è y Elektoral Pwovizwa (CEP) sa a, ak tout manm Kons è y Prezidansy è l Tranzitwa (CPT), pa gen okenn lejitimite pou adopte okenn ref ò m sou Konstitisyon nou an! Nou denonse ak tout fòs nou tout manèv ki fèt pou detwi dwa nou kòm pèp. Yon konstitisyon se pa yon zouti p è son è l pou otorite enstale ak fo konsansis! Se pèp ayisyen sèl ki dwe deside sou avni l! Se li ki pou vote epi aksepte nenpòt chanjman sou dokiman ki se fondasyon egzistans li kòm nasyon. Nou mande tout p è p la leve kanpe! Nou pa ka kite yon ti gwoup ap vann peyi a bay etranje, mete lwa imoral sou do nou, e kontinye demantibile resous nou yo! Si nou pa fè atansyon, demen y ap vle pase tout tè nou yo, tout richès nou yo, bay lòt nasyon pandan pitit tè a ap mouri grangou. REBHA Di NON ! Nou ankouraje tout sitwayen konsekan pou rete vijilan e mobilize! Nou pap pran gol a min! Nou dwe defann nasyon nou, nou dwe defann Konstitisyon nou! Pou Souv è nte, Pou Dwa P è p la, Pou Avni Ayiti! VIV AYITI LIB! VIV S È VOU È NTE P È P AYISYEN! Pou REBHA, Ò ganizasyon REBHA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Let Offisyèl REBHAPou Yon Konstitisyon Legitim e Souveren Rejte Fo Refon Konstitisyonèl e Defann Dwa Souverènte Pèp Ayisyen Nou menm nan REBHA, nou kanpe fèm sou tout tantativ manipilasyon ak trèt yo vle mete sou do pèp ayisyen an. Nou konstate ak gwo endiyasyon ke yon gwoup moun san lejitimite, ke pèp la pa eli,", "domain": "rezonodwes.com", "date": "2025-11-07 19:23:28", "url": "https://rezonodwes.com/?p=351825", "image_url": null, "xglm_generated_text_wo_prompt": "ontinue this article with similar tone."}
{"title": "Apèl pou chita pale ak diskisyon sou altènativ pou kontinye bay kominote a sèvis sante ak laswenyay - Rezo Nòdwès", "text": " FEDHAP+ gen gwo enkyetid pou sitiyasyon pwogram pou frennen VIH la nan jou k ap vin la yo. 24 janvye ki sot pase la, Gouvènman ameriken mande kanpe pandan yon tan tout èd entènasyonal pou evalyasyon. Yon desizyon ki riske paralize batay pou frennen viris la ki te ap benefisye gwo bourad èd peyi Etazini. Se tou yon gwo kou nan demach pou nou rive atenn objektif 2030 yo nan peyi Dayiti. Yon menas anplis ki vin ajoute sou sitiyasyon latwoublay nou te deja ap viv nan peyi a. Yon menas ki blayi sou tèt plis pase 125,000 moun, Daprè done ki disponib yo. FEDHAP+ ap mande tout aktè, patizan ak senpatizan ki enplike nan batay pou frenen VIH la nan peyi a depi plis pase 20 lane pou chita pale prese prese,  pou diskite sou ki altènativ kap pemèt nou kontinye bay kominote sèvis sante. Vrèmanvre, li enpòtan pou nou chita pale lè nou konsidere enpòtans èd sila genyen: –       Nan pèmèt moun kap viv ak viris la jwenn medikaman gratis, epi tout lòt èd ak asistans pou yo kapap rete an sante. –       Nan finansye materyèl  ak medikaman pou pèmet moun ki ap fè bagay pwoteje tèt yo kont anpil lòt enfeksyon. –       Nan sensibilize kominote a kont tout kalite vyolans ak diskriminasyon. –       Nan fè pledwaye ak pwomosyon dwa moun. Kidonk, se sante ak lavi tout moun ki an danje ak èd sila ki kanpe pou yon ti bout tan. Nan sans sa a, FEDHAP+ ap envite tout aktè lavi nasyonal (espesyalman nan koze sante a tanmen prese prese bon jan dyalòg, diskisyon ak konsiltasyon pou reflechi sou dispozisyon pou nou pran nan sitiyasyon sila a. Lasante pa ka tann. Nou pa ka pèdi tout jefò n ap fè depi plis pase 20 lane. Anntandan nou jwenn yon wout pou nou soti nan twou sila,  Federasyon an ap enfome tout  PVVIH kap viv toupatou nan peyi a li deja tanmen plizyè rankont ak reprezantan Leta Ayisyen ak Patne li yo  nan lide pou swen yo, asistans medikal ak sikolojik yo pa kanpe paske sante kapa tann. Men seri rankont sa yo pa sifi fas ak malè pandje sa a. Pandan ti tan sa a, Federasyon an ap mande popilasyon an anjeneral, sitou sila kap viv ak VIH la pou gen yon konpòtman pi responsab. Jere medikaman nou pi byen. Toujou rete an kontak ak lopital ou, oubyen vizite lopital ou. Kenbe kontak ak asosyasyon PVVIH yo Sipòte youn lòt jan nou kapab. Sante se richès, an nou youn veye sou lòt. FEDHAP+ ap mande asosyasyon yo ki angaje afon nan batay pou fè fas kare ai VIH pou yo chèche tout mwayen posib pou yo kontinye bay chak grenn manb yo tout sipò ak akonpayman posib nan moman sila a. FEDHAP+ se yon federasyon ki regwoupe plis pase yon ventèn asosyasyon nan dis depatman peyi Dayiti. Li bay tèt li misyon pou fè avanse batay pou frennen VIH epi goumen pou dwa ak respè tout moun k ap viv ak VIH la nan kat kwen peyi. Unité de Communication FEDHAP PLUS. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "FEDHAP+ gen gwo enkyetid pou sitiyasyon pwogram pou frennen VIH la nan jou k ap vin la yo. 24 janvye ki sot pase la, Gouvènman ameriken mande kanpe pandan yon tan tout èd entènasyonal pou evalyasyon. Yon desizyon ki riske paralize batay pou frennen viris la ki te ap benefisye gwo bourad èd peyi Etazini. Se", "domain": "rezonodwes.com", "date": "2025-11-07 19:23:29", "url": "https://rezonodwes.com/?p=351181", "image_url": null, "xglm_generated_text_wo_prompt": "lar tone."}
{"title": "An nou batay pou yon sosyete tou nèf! - Rezo Nòdwès", "text": "Raoul Gérard Premye Janvye 2025 fè 221 lane depi nou pran lendepandans. Se te pou lapremyè fwa esklav revòlte te fè yon revolisyon epi kreye yon peyi endepandan. Nou tout ki konprann enpòtans istorik revolisyon sa a dwe fyè anpil. Men nan listwa nou aprann lekòl, yo sitou montre nou se gras ak gran ewo tankou Toussaint Louverture, Marie Claire-Heureuse, Dessalines, Capois La Mort, Christophe, Pétion, elatriye, ke nou te rive pran lendepandans nou epi te fonde yon nasyon lib. Se vre, fòk nou rekònèt gwo wòl lidè sa yo te jwe nan lit liberasyon an. Men li klè lit pou lendepandans lan, lit pou te detwi sistèm plantasyon esklavajis lan, lit pou te flanke tout kolon yo deyò, lit sa a pa tap janm rive fèt san patisipasyon mas popilè yo, kidonk, mawon yo ak tout ansyen esklav yo, ansyen afranchi yo, nwa kou milat yo. Nou dwe sonje tou lespri revolisyon an nan san nou toujou, wi nou kapab refè l ankò! Nou dwe refè l ak bonjan liy politiko-ideyolojik estratejik ak taktik! Men li enpòtan jounen jodi a pou nou retounen gade lit ki ta pral mennen a lendepandans peyi a e sa ki pral pase apre pwoklamasyon lendepandans lan. Lè nou analize soulèvman jeneral esklav yo an 1791, se te yon revòlt kont plantasyon esklavajis yo, sa yo rele gran bitasyon yo. Sou plantasyon sa yo, esklav t ap mouri pa pil pa pakèt. Lavi yon esklav pat dire plis pase 4 a 5 lane tèlman kondisyon travay yo te di. Move tretman, kout raso, travay plis pase 16 zèd tan lajounen kou lannwit te pouse anpil esklav pran mòn, ale nan mawon. Kidonk, lè revòlt jeneral la fèt nan lane 1791, objektif lan se te kraze rejim plantasyon yo, fout difè ladan yo, koupe tèt boule kay. Men kòm richès koloni an, nou vle di richès gran plantè yo ak boujwa nan metwopòl Lafrans, se sou plantasyon yo li te chita, li te enpòtan pou kolon yo fè tout sa yo te kapab pou sistèm plantasyon an pat mouri. Se konsa, apre yo te oblije aboli lesklavaj, yo te remete sou pye sistèm plantasyon an. Men fwa sa a se te yon lidè nwa, Toussaint Louverture, natif natal koloni an ki te vin ap dirije l. Menmsi pat gen esklavaj ankò, kondisyon travay yo pat fasil ditou. Travay la te tèlman di, anpil travayè te oblije jete yo, pran bwa pou yo, retounen nan mawon. Lè Napoléon Bonapat te tante retabli lesklavaj, se menm mawon sa yo ki ta pral ini tèt yo avèk dirijan tankou Jean Jacques Dessalines pou yo te mete kolon franse yo deyò tout bon vre. Yo te deklare lendepandans ak kreyasyon yon nouvo peyi Premye Janvye 1804. Men kisa ki te pase apre pwoklamasyon lendepandans ak fondasyon nasyon an?  Sistèm plantasyon ansyen mawon yo, ansyen esklav yo t ap batay pou yo te sòti ladann lan te retounen ankò. Fwa sa a, se te nouvo klas dirijan yo, ansyen ewo yo, ak gwo chèf militè lit pou lendepandans lan ki te met men sou tout bitasyon ak plantasyon yo. Pou nouvo klas dirijan yo, pou defann pwòp enterè yo, li te enpòtan pou yo kontinye eksplwate ansyen esklav ki te tounen klas peyizan travayè domine eksplwate. Pou klas dirijan sa yo, richès yo te chita lan kontinye voye danre pou ekspòtasyon tankou sik, koton, kafe, digo elatriye nan peyi Ewòp yo. Kòm peyizan yo pat vle travay nan plantasyon ankò, klas dirijan yo te pran tout kalite lwa pou fòse yo retounen sou plantasyon yo. Se konsa, yo te vini ak kòd riral la; yo te kreye polis riral pou fòse peyizan al travay sou gran plantasyon yo. Se konsa, te vin genyen klas grandon yo ak klas peyizan-demwatye yo. Gen yon bagay pou nou pa janm bliye, epòk apre lendepandans lan, 90% pèp la se te peyizan. Anpil nan peyizan sa yo, sak pa tap travay nan gran bitasyon grandon yo, se yo ki t ap travay latè pou kont yo pou bay peyi a manje. Peyizan pat jwenn ni lajan ni sipò nan men Leta. Yo pat gen okenn dwa; yo pat ka chwazi dirijan; yo pat gen okenn lekòl ni pou yo ni pou pitit yo; yo pat ka di anyen sou kijan peyi a ap dirije. Kidonk yo pat gen okenn dwa sitwayen! Peyizan yo tap soufri tout move sitiyasyon sa yo. Se poutèt sa, nou te vin jwenn de lidè tankou Goman ak Akawo, de lidè peyizan ki te revòlte pou mande jistis ak pataj latè pou peyizan. Men pou klas dirijan yo ak tout Leta yo a, peyizan pa moun, yo pa gen okenn dwa. Men Peyizan pòv se TRAVAYÈ! Jounen jodi a, lè nou gade, nou analize, nou wè se menm bagay yo k ap kontinye. Pa gen lesklavaj se vre, sistèm grandon an fin degraba, se vre. Men nou wè sistèm eksplwatasyon boujwa kapitalis enperyalis lan ap kontinye pi rèd. Sistèm eksplwatasyon an nan vann jounen, li nan dimwatye, li nan izin, manifakti, faktori soutretans, li nan zòn franch, brèf, sistèm eksplwatasyon  an nan tout chapant sosyete a. Kidonk, jounen jodi a, nou wè sistèm represyon an ap kontinye pi rèd. Li nan katye popilè yo. Li pran fòm masak pèp la ap sibi anba men atoufè, ak anba men lapolis. Men nan dènye mwa sa yo, sistèm dominasyon, eksplwatasyon ak represyon an parèt aklè nan tout akò malatchong sosyete sivil ak pati politik yo ap fè ant yo. Akò sa yo fèt anba lòd-dikta peyi kolon enperyalis yo pou monte gouvènman piyajè popetwèl tchoul nan jan Fanmi Lavalas, Pitit Desalines, Akò Montana, OPL, EDE, PHTK, elatriye sot fèl pou monte CPT a ak Primati a. Klas popilè yo pa gen okenn enterè nan saltenbank sa yo. Jounen jodi a, aprè 221 lane lendepandans, li klè pou klas popilè yo, pou tout moun k ap batay tout bon vre pou yon peyi tou nèf, lit lan dwe chita nan ranvèse definitivman sistèm dominasyon, eksplwatasyon ak represyon an, sistèm eksklizyon an, pou mete sou pye yon sosyete ki kaba eksplwatasyon atoujamè. Sèl opozisyon ki dwe genyen e ki nan enterè fondamantal Pèp Ayisyen se opozisyon kont dominasyon, kont represyon, kont eksklizyon, ak kont eksplwatasyon ke grandon, boujwa, kapitalis enperyalis yo enpoze sou do nou. Se lit òganize otonòm travayè ki pou sòti peyi a nan twou li ye a. Se lit òganize otonòm kan pèp la ki ka transfòme peyi nou, pou nou tout kapab viv ak lespwa yon demen miyò. Nou tout ki pa nan Kan Klas Reyaksyonè yo se TRAVAYÈ NOU YE! VIV LIT DEMOKRATIK ÒGANIZE OTONÒM KAN PÈP LA AK TRAVAYÈ KÒM POTOMITAN! VIV INITE TOUT TRAVAYÈ! NB : Apre nou fin tande Kwonik sa a, Ayiti Koupe Fache ap kontinye mande oditè/telespektatè li yo pou fè kèk aksyon : 1)   Klike sou bouton ki di « Subscribe » la, konsa pou nou toujou jwenn Kwonik la. 2)   Pataje lyen kwonik la ak fanmi, zanmi ak moun ki nan lis kontak nou. 3)   Kite w kòmantè (kritik, akò, kesyon ou sijesyon) pou nou anba videyo Youtube la oubyen kouryèl elektwonik nou, AyitiKoupeFache@gmail.com 4)   Envite moun nou konnen yon kote an komen, swa lakay nou oubyen yon lòt kote pou koute pwogram la ansanm epi diskite l. Pa bliye! Ayiti Koupe Fache, nan limit kapasite nou, ap kontribye nan konstriksyon yon chimen nouvo. Se yon travay kolektif li ye, kidonk, plis moun ki angaje ladann ak konviksyon, detèminasyon, abnegasyon ak disiplin, pi vit nap rive trase chimen an pou nou sòti pi vit posib nan twou nou ye la a. Pote vwa nou pi lwen posib! Ayiti Koupe Fache envite nou tout nan travay kolektif sa a ansanm ak li nan tan kap vini la yo. Nap tou di Mèsi anpil a tout konpatriyòt ki tande apèl nou e ki pataje Kwonik la. Sa pèmèt ogmante volim moun kap tande Ayiti Koupe Fache. Ayiti Koupe Fache ankouraje tout moun pou yo kontinye ede nou fè travay la. Ayiti Koupe Fache se NOU. NOU se Ayiti Koupe Fache. Mèsi anpil! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Raoul Gérard Premye Janvye 2025 fè 221 lane depi nou pran lendepandans. Se te pou lapremyè fwa esklav revòlte te fè yon revolisyon epi kreye yon peyi endepandan. Nou tout ki konprann enpòtans istorik revolisyon sa a dwe fyè anpil. Men nan listwa nou aprann lekòl, yo sitou montre nou se gras ak gran ewo tankou", "domain": "rezonodwes.com", "date": "2025-11-07 19:23:30", "url": "https://rezonodwes.com/?p=350923", "image_url": null, "xglm_generated_text_wo_prompt": "is article with similar tone. You can read this article."}
{"title": "Pati politik FAR di li gen anpil kè sote pou peyi Dayiti ki sou lagraba ak yon KPT kap laloz depi plis pase 8 mwa - Rezo Nòdwès", "text": "Petyon-Vil, 19 Desanm 2024 NÒT POU LAPRÈS Pati Politik Fanmi Ayisyen Reveye (FAR) ap eksprime gwo kè sote li genyen kote depi plis pase 8 mwa kPT a  nan tèt peyi a epi anyen pa janm regle, la mizè, lavi chè, epi pwoblèm ensekite a vinn pi mal. Popilasyon an nan tout peti a santi yo about patikilyèman moun nan lwès ak latibonit ki kontinye ap viktim anba men bandi san fwa ni lwa. Dènye masak ki fèt sou pèp solino ak ti Rivyè, san konte dife ki mete nan yon bon pati nan lopital Bernard Mevs ki vin ajoute nan  lis byen long lopital ki viktim zak Malonèt nan peyi a, montre a klè ke pa gen anyen kap regle. Pati politik Fanmi Ayisyen Reveye (FAR) vle eksprime solidarite’l ak tout moun epi enstitisyon ki viktim . FAR vle mete aksan tou sou fason peyi a ap mal dirije epi montre ensètitid li genyen sou  avni politik nou paske se etranje kap deside ki dirijan li vle oubyen li pa vle pou nou , si nou ta konsidere denyè soti majorite nan politisyen akayik yo kap mande karikom pou chwazi pou nou pou deside pou nou paske nou paka antann nou, nou paka mete nou ansanm , nou pa deside respekte sa manman lwa peyi a di. Se nan sans sa a FAR vle voye yon pinga bay karikom ak tout politisyen rat do kale sa yo poul di yo li tap twò  fasil pou kek sektè ki te Finn chwazi moun pou voye nan KPT a pou se menm sektè sa yo kap mande pou retire epi mete moun pa yo ankò pou kontinye al piye, gagote , manje lajan entelijans pèp la pandan nou pa wè pyès avanse ki fèt nan pwoblèm ensekirite kap bwase bil pèp la. Fòk tout lòt sektè, tout lòt pati politik ki pa gen reprezantan nan pouvwa sa pata egziste sèlman pou nou ta kite se menm moun sa yo ki chwazi pou nou ankò pandan se menm yo Menm ki kraze sa yo te Fin mete nan goumen pou enterè pòch yo . Pati politik Fanmi Ayisyen Reveye (FAR ) ap fini poul di li bay KPT a yon delè 30 jou poul voye siyal klè nan rezoud pwoblèm ensekirite a nan mete plis moyen pou FADH ak Polis la, epi pran bon jan mezi pou gen têt ansanm, amoni nan mitan yo sitou nan moman fet fen dane a paske pèp la merite plis ke  sa . Konsyans nap mande. Angelot GRESSEAU Secrétaire Général Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Petyon-Vil, 19 Desanm 2024 NÒT POU LAPRÈS Pati Politik Fanmi Ayisyen Reveye (FAR) ap eksprime gwo kè sote li genyen kote depi plis pase 8 mwa kPT a nan tèt peyi a epi anyen pa janm regle, la mizè, lavi chè, epi pwoblèm ensekite a vinn pi mal. Popilasyon an nan tout peti a santi", "domain": "rezonodwes.com", "date": "2025-11-07 19:23:32", "url": "https://rezonodwes.com/?p=348752", "image_url": null, "xglm_generated_text_wo_prompt": "ue this article with similar tone."}
{"title": "Masak Waf Jeremi | Pati UNIR mande pou « Pèp Ayisyen leve kanpe pou mande jistis » - Rezo Nòdwès", "text": "Nòt pati politik INI 12 desanm 2024 Pati INI-AYITI (Union Nationale pour l’Intégrité et la Réconciliation) salye e koube byen ba devan kadav sè ak frè nou ki pèdi lavi nan kondisyon atros nan plizyè katye nan kapital la ak nan vil pwovens yo. Pandan ane 2024 la, nou pa sispann kriye, oswa antere pitit tè-a kap disparèt anba bal, manchèt ak dife. Zak sila yo boulvèse konsyans nou epi leve santiman kolè lakay nou. Pou pi piti 5 mil (5000) Ayisyen disparèt pandan ane 2024 la. Plis pase 7 san mil kite kay yo. INI ap mande ki kote sa prale ? Masak ki pase nan waf Jeremi nan nwit 6-7 desanm lan kote plis pase 200 pitit peyi a: granmè, granpè, manman kou pitit disparèt, dechire kè nou. Sa indiye nou anpil. Zak sila yo rive posib paske lajan ki dwe itilize pou ranseyman pase nan pòch konseye-prezidan. Anplis bandi yo ap jwi enpinite ke relasyon yo ak gwo otorite ba yo. Tout moun konnen ke bandi ak teworis isit gen bon jan relasyon ak gwo chef nan leta, oswa gwo zouzounn nan sektè prive. Tolerans ak akwentans bandi yo pèmèt y ap kontinye sakrifye pitit peyi a. Nan INI nap Mande Leta pou aji vit san pas pouki pou mete anba kod lajistis tout mounn ki enplike nan kenbe klima ensekirite sa a k ap fini ak peyi a. Toutotan pa gen mezi bout di ki pran kont bandi yo, kont moun kap finanse, tolere, pwoteje yo, nou fenk kare ap soufri, nou fenk kare ap antere inosan. INI di : Pèp Ayisyen dwe leve kanpe pou mande jistis ! INI di : Kriminèl tout kalte yo dwe anba kòd oswa anba tè ! Pou Komite Direktwa INI-AYITI Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pati politik INI12 desanm 2024 Pati INI-AYITI (Union Nationale pour l’Intégrité et la Réconciliation) salye e koube byen ba devan kadav sè ak frè nou ki pèdi lavi nan kondisyon atros nan plizyè katye nan kapital la ak nan vil pwovens yo. Pandan ane 2024 la, nou pa sispann kriye, oswa antere pitit tè-a", "domain": "rezonodwes.com", "date": "2025-11-07 19:23:33", "url": "https://rezonodwes.com/?p=348212", "image_url": null, "xglm_generated_text_wo_prompt": "ontinue this article with similar tone."}
{"title": "Raoul Gérard : Koutje sou listwa relasyon Ayiti ak Repiblik Dominikèn - Rezo Nòdwès", "text": "AYITI KOUPE FACHE #24 Nan Kwonik #24 Ayiti Koupe Fache sa a, nou pral fè w koutje sou Listwa Relasyon Ayiti ak Repiblik Dominiken, Poukisa gouvènman Dominiken ap fè depòtasyon masif travayè imigran Ayisyen epi kisa nou ka fè fas a tout sa. An 1937, sòti samdi 2 oktòb pou rive lendi 4 oktòb, lame ak milis grandon dominiken te masakre ant 15 mil a 20 mil travayè imigran ayisyen an repiblik dominikèn (gen dòt estimasyon ki konn mete l ant 20 a 40 mil). Se te sou lòd diktatè Raphael Leonidas Trujillo, ki te prezidan repibliik dominiken alepòk. Se anba manchèt ak bayonèt pi fò Ayisyen yo te jwenn lanmò. Yo te kraze tèt timoun nan mi, yo te touye fanm ak fouch. Dlo rivyè Masak sou fwontyè a te vin tou wouj ak san viktim yo. Masak sa a te pèmèt grandon dominiken met men sou tè, imigran ayisyen yo, t ap kiltive nan zòn fwontyè a. Masak sa a te pèmèt gouvènman dominiken blame imigran ayisyen an Dominikani pou tout pwoblèm popilasyon an tap konfwonte alepòk. Masak sa a te pèmèt nasyonalis reyaksyonè yo, an Dominikani, ranfòse pouvwa yo. Gouvènman dominiken an te vin peye 500 mil dola dedomajman, anviwon 25 grenn dola pou chak viktim. Pat janm gen okenn nan asasen yo ki te jije. Lajan sa a te rantre, tou dwat, nan pòch dirijan ayisyen yo. Ki kote tout rayisman sa a, tout enjistis sa yo te sòti? Kisa ki esplike yo la pi rèd jouk jounen jodiya? Ann fè yon koudèy sou listwa. Malgre Ayiti te tabli lendepandans li an 1804, se plis pati lwès zile a ki te sou kontwòl lame endijèn lan. Gwo chèf ak jeneral lame endijèn lan te tabli tèt yo kòm grandon sou ansyen bitasyon kolonyal yo. Yo te eksplwate ansyen esklav yo kòm travayè nan bitayson yo anba yon rejim kaporalis travayè sòlda oubyen yon rapò demwatye peyizan rantye. Nouvo dirijan ayisyen yo te asosye yo ak boujwa enpò ekspò pou jwenn debouche komès pou pwodui bitasyon yo. Byenvit, dirijan sa yo te pèdi dimansyon revolisyonè yo. Se konsa yo te mare sosis yo ak ansyen kolon yo epi asepte peye Lafrans ranson lendepandans lan ki vin bloke tout devlopman ekonomik nasyonal la. Ant 1915 ak 1934, lè blan meriken anvayi peyi a, yo te mete ann aplikasyon ideyoloji sipremasi blan an. Se konsa kèk konpatriyòt tiboujwa te revolte pou yo denonse rasis ak imilyasyon blan meriken t ap fè yo sibi. Rezistans sa a te pran 2 wout: yon kouran endijenis ki te tabli sou enpòtans kilti ak tradisyon ayisyen ak yon lòt kouran ke yo rele nwaris ki t ap montre enpòtans pou moun nwa pran pouvwa. Se sa ki ta pral mennen nou a rejim Duvalier a. Ideyoloji sipremasis blan an te jwe yon gwo wòl nan tray ak pèsekisyon travayè ayisyen ap sibi an Dominikani, kote yo tal bouske  lavi miyò, malgre tout gwo danje ak pèsekisyon yo ka sibi. Listwa Dominikani te trase yon lòt wout. An 1822 prezidan Boyer (1818-1843),  te inifye ak dirije tout zile a. Klas dominan reyaksyonè ayisyen yo te mennen yon represyon ekononik ak yon politik obskirantis sou tout zile a ki pat epaye lekòl ak inivèsite. Te vin genyen yon lit rezistans 22 lane ki te debouche sou deklarasyon lendepandans Dominikani 27 fevriye 1844. Kifè, Dominikani jwenn lendepandans li nan goumen kont otorite Ayiti yo. Se depi epòk sa a, klas dominan reyaksyonè dominiken yo ap sèvi ak anti-ayisyanis la pou kore dominasyon yo sou soyete dominiken an. Malgre se lit lendepandans lame endijèn ayisyen an ki te kaba lesklavaj sou tout zile a, klas dominan reyaksyonè dominiken yo te rive fabrike yon idantite naysonal dominiken “indyo” ki chita sou rasis anti-ayisyen, anti-nwa, sa yo rele zenofobi ak rasis la. Sòti 1916  rive 1925, enperyalis meriken yo te okipe Dominikani tou ak yon lòt fwa an 1965 pou yon lane edmi. Lokipasyon enperyalis meriken an te ranfòse zenofobi ak rasis klas reyaksyonè dominiken yo. Lè yo te okipe Ayiti, enperyalis meriken yo te fòse plis pase 250.000 peyizan ayisyen yo te ekspwopriye, al travay nan gwo konpayi sik nan Repiblik Dominikèn ak Kiba. Nan lane 1940 yo, Meriken yo te sezi plis pase di mil kawo tè nan peyi a pou yo te plante kawotchou. Anpil peyizan Ayisyen te pedi tè yo. Depi lontan, akoz move kondisyon lavi, te toujou gen travayè ayisyen ki t al vann fòs kouraj yo an Repiblik Dominikèn pou po patat. Zenofobi ak rasis klas reyaksyonè dominiken yo vin jwe plizyè wòl: 1-   Ranfòse eksplwatasyon grenn kraze ouvriye agrikòl nan batey yo 2-   Divize travayè ak ouvriye an Dominikani pou eksplwate yo pi plis 3-   Fè ouvriye ak travayè sitwayen dominiken konprann sèten travay twò ba, twò degradan pou yo. Sou yon bò, y ap jistifye salè mizè sa yo, epi sou yon lòt bò, y ap rann imigran ayisyen responsab chomaj nan Dominikani. Tout sa, pandan se menm reyaksyonè sa yo k ap pwofite eksplwatasyon yo tabli a. 4-   Pandan travayè ak ouvriye migran ak imigran resòtisan ayisyen yo reprezante anviwon 10% popilasyon moun k ap viv an Dominikani, yo pwodui anviwon 30% richès peyi a. Ideyoloji anti ayisyanis lan ap difize sistematikman nan medya, lekòl, leta ak divès enstitisyon an Dominikani. Li gen yon gwo pwa. Menm anndan mouvman pwogresis dominiken, konn gen yon fo lojik nasyonalis ki defann dwa leta ak gouvènman dominiken pou pwoteje souvrènte naysonal la atravè ekspilsyon migran ak imigran ayisyen yo. Se konsa zenofobi ak rasis lan fonksyone an Dominikani. Chak vag represyon anti-ayisyen sèvi pou ranfòse dominasyon boujwa ak politisyen dominiken sou travayè migran ak imigran yo.  Chak vag represyon anti-ayisyen sèvi pou kenbe salè yo nan nivo ki pi ba posib. Chak vag represyon anti-ayisyen sèvi pou konsolide reyaksyonè dominiken yo sou pouvwa a. Chak vag depòtasyon ak rapatriman resòtisan ayisyen yo sèvi pou ranfòse rezo trafikan travayè yo sou fwontyè a. Leta dominiken an te mèt depòte plizyè milye resòtisan ayisyen, yo konnen y ap jwenn yon vag nouvo migran pou ranplase yo. Leta dominiken konplis nan sèk visye sa a. Zenofobi ak rasis sa a sanble ak rasis anti-imigran k ap pran ekstansyon nan peyi tankou Etazini ak peyi Ewòp yo. Nan toulède bò zile a, gen yon mepri pou mas travayè yo anba gwo eksplwatasyon, dominasyon ak represyon. Anfèt, malgre tout rasis ak zenofobi sa a, se gwo boujwa tout koulè sou de bò zile a ki asosye ansanm nan dominasyon ak eksplwatasyon sou ouvriye ak travayè yo. Se menm kalite travayè imigran Ayisyen k ap vann fòs kouraj yo pou salè mizè an Dominikani, klas dominan ayisyen yo, boujwazi a, ap toupizi epi ap eksplwate ak salè pwatrinè ann Ayiti. Se menm travayè sa yo leta ayisyen pa bay okenn dwa epi ap toupizi ann Ayiti. Ayiti Koupe Fache ap fè apèl a tout travayè nan mond lan pou nou fè solidarite ak travayè ann Ayiti ak nan Repiblik Dominikèn k ap sibi move tretman nan men leta ak klas reyaksyonè yo nan tou de bò zile a. LIT OTONÒM ÒGANIZE TRAVAYÈ TOUPATOU NAN MOND LAN SE YON SÈL KONBA! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AYITI KOUPE FACHE #24 Nan Kwonik #24 Ayiti Koupe Fache sa a, nou pral fè w koutje sou Listwa Relasyon Ayiti ak Repiblik Dominiken, Poukisa gouvènman Dominiken ap fè depòtasyon masif travayè imigran Ayisyen epi kisa nou ka fè fas a tout sa. An 1937, sòti samdi 2 oktòb pou rive lendi 4 oktòb, lame", "domain": "rezonodwes.com", "date": "2025-11-07 19:23:35", "url": "https://rezonodwes.com/?p=347638", "image_url": null, "xglm_generated_text_wo_prompt": "article with similar tone."}
{"title": "Let tou louvri pou gouvènman ayisyen an sou sitiyasyon pèp ayisyen an - Rezo Nòdwès", "text": "REBHA, 28 Novanm 2024 A: Prezidan Repiblik la, Premye Minis la, ak tout otorite ki responsab nan Leta Ayisyen an Nou menm, Rebati Hayti (REBHA), avèk yon kè lou, adrese nòt sa a pou fè w konnen enkyetid nou fas ak sitiyasyon trajik pèp Ayisyen an ap sibi chak jou. Nou remake ak anpil doulè ke mank lidèchip efikas ak angajman solid nan tèt Leta a ap kite peyi a plonje nan yon eta kote pèp la oblije viv nan kondisyon ki enjis e endiyan pou yon nasyon ki toujou reklame tèt li kòm yon pèp « lib e endepandan. » Pandan ke kay moun yo ap boule, fanmi yo ap gaye, ak sitwayen yo ap viv nan lapèrèz anba men bandi san gouvènay, nou remake Leta pa reyisi pran mezi nesesè pou retabli sekirite epi pèmèt moun retounen lakay yo. Olye w mete sekirite ak estabilite nan sant priyorite w yo, nou konstate ak wont ke w ap enplike nan aplikasyon plan enperyalis ki pa sèvi pèp la, men pito ranfòse depandans ak feblès Ayiti devan lòt nasyon. Li vrèman tris e revoltan pou wè jan sitiyasyon moun ki deplase yo vin pi grav chak jou. Pèp sa a, ki deja ap soufri anba mizè, pa menm gen aksè a bezwen debaz tankou twalèt, manje, dlo, ak sèvis sante. Yon sitiyasyon konsa pa ta dwe rive nan yon peyi ki lib depi plis pase de syèk. Nou mande : 1. Retablisman Imedya Sekirite: Se premye devwa Leta pou garanti sekirite tout sitwayen li yo, san distenksyon. 2. Reabilitasyon Fanmi ki Deplase yo: Pran mezi klè pou moun sa yo retounen lakay yo san danje epi rekanpe sou pye yo. 3. Respekte Diyite Pèp la: Sispann pran mezi ki fè peyi a vin plis depandan sou enstitisyon entènasyonal yo, epi pito fè tout sa ki nesesè pou ranfòse souverènte Ayiti. 4. Devlopman Plan Pèmanan pou Edikasyon ak Sante Piblik: Se pa yon favè men yon obligasyon Leta pou l mete aksan sou aksè a sèvis piblik pou tout Ayisyen. Nou repete kesyon sa a pou ou, chè dirijan: Eske Ayiti pa yon peyi lib e endepandan? Si li lib, Leta dwe fè tout sa ki nesesè pou pèp Ayisyen an viv ak diyite. Sinon, pou ki sa nou goumen pou endepandans sa a? Nou menm nan REBHA, n ap kontinye mobilize kont tout fòm enjistis epi kondane tout move pratik k ap sakrifye byennèt pèp Ayisyen an. Nou kwè ke Ayiti ka leve tèt li ankò, men sa mande yon vizyon klè ak yon aksyon imedyat pou chanje direksyon sa a. Nou tann yon repons ki montre ke Leta a prè pou fè sa k nesesè pou retabli fyète ak diyite peyi nou an. Pou pèp la, pou Ayiti! Rebati Hayti (REBHA ) Daniel Alexis Komite Exekitif, REBHA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "REBHA, 28 Novanm 2024 A: Prezidan Repiblik la, Premye Minis la, ak tout otorite ki responsab nan Leta Ayisyen an Nou menm, Rebati Hayti (REBHA), avèk yon kè lou, adrese nòt sa a pou fè w konnen enkyetid nou fas ak sitiyasyon trajik pèp Ayisyen an ap sibi chak jou. Nou remake ak anpil doulè ke mank lidèchip", "domain": "rezonodwes.com", "date": "2025-11-07 19:23:36", "url": "https://rezonodwes.com/?p=347454", "image_url": null, "xglm_generated_text_wo_prompt": "ontinue this article with similar tone."}
{"title": "Ansyen depite Jean-Robert Bossé anonse li kite OPL - Rezo Nòdwès", "text": "Politik : ansyen depite Jean-Robert Bossé anonse li kite OPL Potoprens, nan jounen 5 septanm 2024 Kamarad mwen yo, M ap anonse n, ak anpil lapenn desizyon m pran, aprè bonjan refleksyon ak kalkil, pou m fè yon ti kanpe sou tout aktivite kòm manm OPL, jiskaske pati a rekòmanse fonksyone, kòm sa dwa, kòm yon pati politik nòmal ak yon Komite Ekzekitif Nasyonal pwovizwa nan tèt li, jouk kongrè a rive realize. Sa fè anviwon 4 mwa mwen mande n, pou n ranplase kòdonatè general la ki anpeche pou koulye a. Se yon desizyon ke n te dwe pran lontan deja. Li prèske twòta. Fòk nou sove OPL. Depi Edgard LEBLANC Fils rive nan KPT a, kòm reprezantan kolektif 30 janvye, OPL sispann tout aktivite l yo, paske l pa posib pou l prezidan e kòdonatè general pati politik la, nan menm moman an. Nou pa ni nan peyi LACHIN ni nan peyi KORE, kote Prezidan an se chèf pati kominis lan. Sityasyon sa bloke pati a, depi plis pase 4 mwa. OPL pa gen oken pozisyon, ni pou ni kont, sou sa k ap pase ak desizyon dwat e gòch k ap pran andedan pouvwa a. Nan tout rankont mwen ak Kòdonatè general la, avan l te Prezidan, oubyen nan reyinyon ak lòt manm pati a, mwen toujou di l batay kont kòripsyon an, se batay pa OPL li dwe ye, fòk nou fè l cheval batay nou. Mwen te konn di kòdonatè a, si yon jou li rive Prezidan peyi a, fòk li ekspoze kontabilite piblik la sou « Champs-de-Mars » pou pèp la vin founi je gade. Sa rele transparans. Nou te pwomèt pèp la yon tranzisyon KOUPE FACHE, nou ba chwazi ba li pito, yon tranzisyon TOUT VOUM SE DO. Mwen gen plis pase 3 mwa, m ap mande administrasyon LEBLANC/CONILLE lan, pou yo fè odit (ankèt) nan tout antrepriz leta yo, kòm APN, AAN, OFNAC, DINEPA, ED’H, FNE, ONA, FAES, Konsila ak Ambasad nou yo, pouvwa a mete koton nan zòrey. Lajan ENTÈLIJANS lan, menm jan ak avan, kontinye ap angrese lèzòt. Depi plizyè jou, aprè piblikasyon manm kabinè Garry CONILLE yo, nan yon mesaj mwen pataje sou kont X, m konseye Prezidan LEBLANC pou l pibliye manm kabinè l yo ak lòt kòlèg li yo, pandan m ap ekri tèks sa, anyen pa di. Ankò yon fwa, pouvwa a fèmen zòrey li. Anpil gwo bawon PHTK ap nonmen nan plizyè pòs, nan plizyè komisyon. Magalie HABITANT (Enstans Konsène), ki akize nan detounen plis pase 38 milyon goud nan SMGRS, jodi a li gen plizyè milyon goud ak materyèl leta nan men l pou l brase ak gang yo, sou pretèks l ap fè ASENISMAN. Tout moun wè l ak Direktè CNE a bò kote l, ak mayo TEAM CONILLE l sou li nan lari a. Prezidan KPT a ak kòlèg li yo nonmen Daniella JACQUES Direktris kominikasyon e pòt pawòl Laprezidans. Madanm sa, se madanm Roudy Stanley PENN, ki soti pase 4 lanne kòm anbasadè nan peyi Taïwan. Se ekip PHTK a ak Claude JOSEPH ki te nonmen l nan lanne 2020. Minis Zafè etranje a, Dominique DUPUY, mete mouche a atè, e KPT a mete madanm nan anlè. Nan mwens pase 2 semèn, prezidans lan nonmen 2 komisyon : 《Commission de mise en œuvre du projet code pénal et procédure pénale》 e 《Commission de pilotage de la conférence nationale et réforme constitutionnelle》. Tou 2 komisyon sa yo gen Enex JEAN-CHARLES kòm Prezidan. Bò kote ansyen PM JEAN-CHARLES, k ap prezide premye komisyon an, ou jwenn 2 lòt manm, ki se Pierre Richard CASIMIR ak Jean Joseph EXUMÉ. Ki moun 3 mesye sa yo ye ? Enex JEAN-CHARLES te PM nan administrasyon Jocelerme PRIVERT. Mwens pase yon mwa, aprè 78 depite sou 81, e 22 senatè sou 22 vote pou ratifye Deklarasyon Politik general li a, mesye JEAN-CHARLES fè debloke, rapido presto, 200 milyon goud nan FAES pou rekonpanse palmantè sa yo. Lajan sa, te debloke sou non anpil fo Òganizasyon. Gen yon ansyen kòlèg nan Sud, ki di m pwogram nan te rele : BOUKANNEN TANN BOUYI. Enex JEAN-CHARLES se yon kòriptè. Pierre-Richard CASIMIR li menm, te Sekretè deta, Minis Jistis e Minis zafè etranje sou Sweet Micky. Kòm Minis zafè etranje, Pierre Richard CASIMIR te detounen 3 milyon dola vét gouvènman Uruguay te bay leta ayisyen pou dedomaje Johnny JEAN, ti gason Port-Salut sa ke solda Uruguay nan MINUSTHA yo te fè kadejak sou li. Komisyon kòd penal la, mete sou pye pou korije pwojè kòd penal la PititBondye a, ke yo te rele KÒD PENAL MASIMADI. Poutan yonn nan manmb enfliyan komisyon ki te ekri pwojè sa, rele Jean Joseph EXUMÉ. Desizyon sa, se yon mannyè pou ti mari pa monte, pou ti mari pa desann. Menm man parèy man. Aprè sanksyon Depatman Trezò meriken pran kont #1 chèf bandi legal yo, KPT a ak primati ap mande meriken yo dosye, kòmsi yo pa gen dosye pou mesye a. Kòmsi yo pa konnen ke mesye a ak alye l yo, detounen plis pase 3 milya dola vét PETWOKARIBBE a. Kòmsi yo pa konnen ke majorite gang yo, k ap vyole, touye fanmi n yo, se alye chèf bandi legal la. Kòmsi yo pa konnen ke mesye a se yon dilè dwòg li ye. Komsi yo pa konnen ke mesye a te pèdi tout byen l nan peyi meriken. Kòmsi yo pa konnen ke mesye a bati, pandan l prezidan an, nan mwens pase 2 lanne, yon chato nan komin Montrouis, ki koute anviwon 9 milyon dola vét. Kòmsi yo pa konnen ke pitit li, Olivier Martelly, ki te gen mwens pase 25 lane, achte ak lajan PETWOKARIBBE a yon gwo gwo kay nan Pétion-ville. Konvokasyon Prezidan KPT a nan rezidans Anbasadè meriken an, Éric William Stromayer, jou ki te jedi 5 septanm 2024 lan, se denye gout dlo ki ranvèse vaz la. Zak sa revòlte m, e l endiye m. Kouman nan yon depandans total konsa, n ap ka rive òganize yon eleksyon demokratik, lib, transparan, san dikta Depatman deta oubyen Anbasad meriken nan peyi Dayiti ? Kijan dirijan sa yo, ap kapab anpeche meriken remete nan Palè a, yon lòt delenkan PHTK e alye ? Se pa yon fatalite sityasyon n ap viv la, se volonte pa n, pou n konpòte n kòm restavèk letranje Mwen espere n ap kwaze ankò. Jean Robert BOSSÉ Jou ki te 5 septanm 2024 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Politik : ansyen depite Jean-Robert Bossé anonse li kite OPL Potoprens, nan jounen 5 septanm 2024 Kamarad mwen yo, M ap anonse n, ak anpil lapenn desizyon m pran, aprè bonjan refleksyon ak kalkil, pou m fè yon ti kanpe sou tout aktivite kòm manm OPL, jiskaske pati a rekòmanse fonksyone, kòm sa dwa, kòm", "domain": "rezonodwes.com", "date": "2025-11-07 19:23:37", "url": "https://rezonodwes.com/?p=341794", "image_url": null, "xglm_generated_text_wo_prompt": "ontinue this article with similar tone."}
{"title": "James Darbouze : Bwa Kayiman ka sèvi feminis ayisyen an nan pote kole nan soti kriz jounen jodi a - Rezo Nòdwès", "text": "“ Nou pa t fè Bwa Kayiman pou sèvi etranje ”: kijan konnen Bwa Kayiman ka sèvi feminis ayisyen an nan pote kole nan soti kriz jounen jodi a? James Darbouze 21 out 2024 “ The past is never dead. It’s not even past ” William Faulkner (1951:92). ARMÉE INDIGENE. Gonaïves, le 1 er janvier 1804, an 1 er de l’indépendance. « Aujourd’hui premier janvier, mil huit cent quatre, le Général en chef de l’armée indigène, accompagné des généraux, chefs de l’armée, convoqués à l’effet de prendre les mesures qui doivent tendre au bonheur du pays; (…)Les généraux, pénétrés de ces principes sacrés, après avoir donné d’une voix unanime leur adhésion au projet bien manifesté d’indépendance, ont tous juré; à la postérité, à l’univers entier, de renoncer à jamais à la France et de mourir plutôt que de vivre sous sa domination. » Extrait de l’Acte d’indépendance Entwodiksyon Toudabò m ap remèsye ekip òganizasyon Feminis Dantò ki te reyalize Space sa epi ki envite m pataje avèk nou kèk eleman refleksyon, analiz ak konpreyansyon sou kijan konesans Bwa Kayiman kapab sèvi feminis ayisyen pou pote kole nan soti kriz jounen jodi a. Pou mwen menm kesyonman sa byen vini paske nan apwòch pa m depi petèt 2-3 lane, pi gwo kriz n ap viv nan peyi a se sa m entèprete ak analize kòm yon « crise de l’imaginaire en Haiti aujourd’hui ». Kriz imajinè sa konekte avèk « devenir dystopique » peyi a, konstriksyon l kòm yon espas repouswa – pou majorite moun k ap viv ladann – menmjan sa te ye nan peryòd kolonizasyon ak kaptivite ki te dire twa (3) syèk (1492 – 1793). Kriz imajinè sa mete nou nan enkapasite pou reve, panse epi pwojte peyi a yon lòt jan pase jan l ye a, li mete nou nan difikilte pou n konsevwa lavi nou an Ayiti, òganize espas nou, nan yon paradigm ki depaman ak sa peyi enperyalis yo planifye pou nou. Sa ki eksplike divès pote boure sou tout pwogram pou lage pye lòt bò dlo. M ap presize kriz n ap pale la se kriz peyi a ap travese depi yon bon bout tan ki rive jounen jodi an nan yon pik. M ap presize tou sa lide m ap prezante la yo, soti nan yon refleksyon k ap konstwi, k ap deplwaye. Se pa ankenn verite definitif se pito pwodui refleksyon ki kwaze ak konpreyasyon nou degaje sou reyalite a apati yon pwosesis dyalektik rale mennen vini, epi echanj ak divès sous. Fòk mwen di tou, se vre m ap pataje refleksyon sa yo nan kad Space òganizasyon feminis Dantò a, men mwen ta swete pou pèspektiv refleksyon sa yo ale pi lwen epi louvri yon fenèt sou dinamik batay pou transfòmasyon global ak radikal sosyete ayisyen an. Pataje refleksyon sa yo avèk nou nan kad yon gwoup ki pi laj ban m posiblite pou louvri yo pou diskisyon epi mete lide yo nan yon tansyon dyalojik. Sa ap pèmèt nou evite youn nan pi gwo risk ki genyen nan sosyete an nan moman sa yo la, kote nou jwenn avèk devlopman rezo sosyal yo, se « opinyon » san fondman k ap triyonfe, pawòl devan dèyè k ap anfonse nou nan yon estrikti « délire » san nou pa kapab rann nou kont akoz rasyonalite ki genyen nan irasyonalite sikotik la. Estriktikti delire sa konstwi yon sistèm diskou ki parèt lojik pa anndan pandan anreyalite – nan rapo l avèk reyèl la – l ap vire tou won. Alòs nou kapab konprann, nou pa vin pale pou pale, pale pou fè chelbe ni fè wè. Pou mwen menm, finalite egzèsis sa se eseye konprann kibò nou ye jodi a, kijan ideyoloji altènatif ak pwogresis yo, anpatikilye feminis ayisyen an, kapab kontribye nan ede nou soti kote nou ye a yon fason k ap dire. M ap swiv yon demach ki genyen de moman pou m abòde kesyon : Kijan konnen Bwa Kayiman ka sèvi feminis ayisyen an nan pote kole nan soti kriz jounen jodi a? N ap fè yon ti retounen rapid vit sou senbolik Bwa Kayiman an, enpòtans li nan lavi nou menm ayisyen kom pèp ak sivilizasyon patikilye ; kisa sa vle di konnen Bwa Kayiman (filozofi ki chita dèyè douz prensip Bwa Kayiman yo) N ap pwopoze kèk pis refleksyon sou kijan konnen Bwa Kayiman ta kapab sèvi « feminis ayisyen » an pou pote kole nan soti kriz jounen jodi a. Nan lannwit 14 dawout 1791, nan Bwa Kayiman, toupre Mòn-Wouj, sou bitasyon Lenormand de Mézy, Boukman òganize yon kokenn chenn rasanbleman vodou ak yon pakèt lidè kaptif (esklav) pami yo Jean François Papillon, Jeannot, Georges Biassou. Gen yon vèsyon istwa ki di yo touye yon kochon nwa (kochon mawon) epi tout moun ki te la yo bwè san kochon an pou yo kapab vin «envensib», yo pran yon pwen kouraj. Se apati moman sa Boukman pral lanse soulèvman jeneral kaptif (esklav) yo. Soulèvnman an deklannche nan lannwit 22 – 23 dawout 1791.  Sous : Manuel Covo, « Saint-Domingue, 1791. La révolte qui ébranla le monde », L’Histoire n°415,   septembre 2015. Nan menm lè nan lannwit la, tout kaptif ki te sou bitasyon Trême, Turpin, Clément, Flaville, Noé, revòlte, leve kanpe, ak nepe nan men yo epi dife, yo vanje tout lane long yo te sibi anba soufrans ak opresyon. Nou jwenn premye temwayaj istorik sou evenman sa anba plim Antoine Dalmas, yon doktè franse, ki te abite sou bitasyon Galifet. Pifò moun ki pral ekri apre sou Bwa Kayiman tankou Antoine Metral, nan resi li fè an 1818, rekonèt se Dalmas ki sèvi l kòm prensipal sous. Anmenmtan tou Metral pral premye moun ki rakonte apati temwayaj moun ki te la prezans yon fanm, yon manbo, ki t ap ofisye nan seremoni an. Boukman ak tout moun ki t ap batay pou libète ak byennèt yo, te gen tan konprann pa gen batay san dekolonizasyon. E pou dekolonizasyon mantal, li fondamantal pou yon Pèp k ap batay gen pwòp valè spirityèl pa l, epi pou l pa aksepte pa kolon yo ak moun k ap dominen l epi fè l pase mati yo. Men sa yon istoryen ekri sou kesyon an : « Dans son essence, la cérémonie du Bois Caiman demeure le symbole de la prise de conscience d’un collectif d’individus devenue souffle et énergie salvateurs. Cette cérémonie du Bois Caïman ou Bwa Kay Imam, son déroulement et l’identité des participants subsiste dans la mémoire du peuple d’Haïti (…) Un détail demeure cependant incontournable et irrémédiablement inscrit dans la chronique des nations : la cérémonie du Bois Caïman a écrit les premières lignes de la liberté des Noirs .» Filozofi natif natal pèp ayisyen an : Douz (12) prensip bwa kayiman pou libète ak byennèt tout moun nan peyi a. Premye prensip : Tout moun se moun. Pa gen moun pase moun. Dezyèm prensip : Tout moun gen plas yo anba syèl ble a. Twazyèm prensip : Si gen pou youn gen pou de. Sonje moun ki dèyè. Katriyèm prensip : Chak moun gen fason pa li pou li lapriyè Senkyèm prensip : Sa nou pa konnen pi gran pase nou. Sizyèm prensip : Nan pwen anyen nan lavi a ki pa gen regleman. Se règleman ki bay lavi a ekilib. Setyèm prensip : Pa defèt ekilib lavi a san rezon. Moun, ki mal deplase eleman yo, ap rale malè sou tout moun Uityèm prensip : Tank n ap aprann, se tank n ap konnen kòman pou nou respekte ekilib lavi a. Nevyèm prensip : Pa janm manje manje bliye. Dizyèm prensip : Toujou sonje : « Fè koupe fè » ; « Dèyè mòn gen mòn » ; « Pa fè san inosan koule » ; « Pa lage chay nan men manfouben ». Onzyèm prensip : Veye ! Douzyèm prensip : Malè yon eritye ki bliye esklav fè bwa kayiman pou moun k ap sèvi Bondye pa lote moun nan mitan bèt. ——————————————————————— Nan Bwa Kayiman gen aspè istorik, temwayaj sou evenman ki te pase tout bon vre nan dat la epi gen aspè senbolik la, sa l reprezante kòm yon pwen demaraj epi gen aspè politik la, yon ansanm lidè ki rasanble, reyini pou lanse yon mouvman politik altènatif anfas sosyete kolonyal eskalvajis la. Si se vre nou menm se plis aspè senbolik la ki enterese nou jounen jodi a, sa pa anpeche nou souliye konsènan Bwa Kayiman, plizyè temwen ki te la nan epòk la rakonte se pa yon lejann. Se bon jan istwa, bon zenzenn. Youn nan tou premye yo se Antoine Dalmas ki ekri yon tèks onz (11) paj an 1793-1794 sou seremoni a. Pou aspè senbolik la, nou kapab fè sa parèt apati tèks kanmarad nou Pyè Michel Chery ekri sou douz (12) prensip Bwa Kayiman kòm baz filozofi otantik ayisyen. Pyè Michel, ki kite nou malerezman nan mwa me 2024 la, se yon moun ki te pwofonde anpil nan peyi a. Sete yon gwo obsèvatè antwopoloji, lavi ak pratik moun nan peyi a. Sete yon gwo patriyòt ki te kwè nan yon modèl sosyete altènatif kote lavi kapab. Nou wè sa atravè divès travay li fè anpatikilye liv li ekri. Pou Pyè Michel pa gen filozofi pi imanis ki kapab depase – ale pi lwen – filozofi Bwa Kayiman an. Se filozofi sa ki sèvi toyo pou devlope modèl sosyete ayisyen an, yon lot modèl sivilizasyon. Avèk douz (12) prensip Bwa Kayiman yo, filozofi sa chita sou de (2) manman poto. Nan premye poto a nou jwenn prensip yon modèl sosyal altènatif ayisyen ki chita sou egalite, solidarite ak pataj, tolerans ak reskonsablite, senplisite epi angajman. Nan dezyèm poto a nou jwenn « Jete Pòtre Dye Blan ki swaf / saf / dlo nan je nou ». Premye poto a se pwojè sosyete Zansèt nou yo te vle tabli pou nou ak pou tout Limanite. Dezyèm poto a se rejè modèl sosyete Loksidan kolonyalis kretyen te vle tabli sou nou ak sou tout planèt la. Jete Pòtre Dye Blan an se pa senpman yon kesyon ikonografi relijye. Se pa rejte senpman Manman Mari, Jezi elt… se kase dominasyon kiltirèl enperyalis loksidan sou lavi nou nan tout sans. Jete Pòtre Dye Blan an se rejte mòd lavi blan yo, sispann fantasme sou mòd lavi etranje, konstwi pwòp modèl lavi pa nou paske egzistans mòd lavi blan an chita sou dominasyon, eksplatasyon ak opresyon nou. Jete Pòtre Dye Blan an se tout yon pwojè ki te vle fè de ce lieu un espace vibrant de liberté et de dignité . Nou pral wè sa pi konkrètman le Zansèt yo fin pran Lendepandans epi yo pral deklare, dekrete espas sa kòm espas libète pou tout moun nwa sou Latè beni ak tout moun ki oprime tout kote. Anmenmtan tou, yo fè sèman « Haine éternelle à La France » pandan yo tou deklare ankenn blan pa kapab mete pye l pa bò isit la, sou bout tè sa, kòm pwopriyetè kwakseswa. Se anfas pwojè libète ak byennèt sa, filozofi Bwa Kayiman pote, ranmase ak tradui, Loksidan blan enperyalis ak kapitalis la kanpe. Anreyalite fò n souliye pwojè Bwa Kayiman ki pral jwenn modòd li nan « Jete Pòtre Bondye Blan Ki Swaf / saf dlo nan je nou », kòmanse lontan anvan Boukman. L ap kontinye tou menm apre blan yo fin egzekite Boukman. Se yon dinamik ki anklannche epi k ap abouti nan Lendepandans peyi a. Nou ta gen dwa di depi jefò Makandal pou debarase peyi a de tout blan yo apati pwazon ak fèy se pwojè Bwa Kayiman ki t ap mitonnen. Anpil kolon blan franse te pè kou sourit paske Makandal te vle konstwi yon espas san blan. E malgre blan yo te mete la men sou Makandal epi asasinen l an 1758, laperèz pa t janm soti nan tèt yo. Men sa Manigat (2001 : 79) ekri sou enpòtans epizòd Makandal la : « on a signalé de véritables cas de psychose communicative chez les colons : on avait peur des empoisonnements collectifs. Cette crainte restait à l’état endémique depuis l’épopée de Mackandal, nègre de Guinée, qui organisait les marrons en propagandistes chargés d’inciter les esclaves à détruire le monde blanc par le poison.» Tranntwa (33) lane apre lanmò Makandal, Bwa Kayiman pral reyaktive pwojè pou konstwi yon sosyete nou menm, pou nou menm san blan pa ladann. Se lide sa a « Jete Pòtre dye blan » tradui. Se yon lide fòs paske fondamantalman politik fèt pou chanje lavi moun ak transfòme sosyete yo. Lide sa pral pote yon nouvo souf ki pral eksplike apre trèz lane batay (1791-1803), nan pwoklamasyon Lendepandans peyi a 1 e janvye 1804, menm leyitmotiv anti blan sa (blan = kolon = esklavajis) pral retounen. Nan refi tout kalamite, tout eksplwatasyon, tout veksasyon, tout soufrans yo te sibi, se chimen sa Zansèt yo te pran pou nou. Depi Panyòl yo debake sou tè a an 1492, pou yon « blan » kapab mennen mòd lavi fè wè ak gran panpan l ap mennen nan peyi blan yo, li bezwen nan tout peyi periferik yo gen moun ki gen dlo nan je, moun k ap trimen, k ap trepase tankou nou menm jodi a, tankou Zansèt nou yo nan peryòd Bwa Kayiman. Li bezwen lote moun tankou bèt anmenmtan tou l ap enpoze mòd lavi pa l la kòm sèl mòd lavi valab, sèl mòd lavi devlope. Chema sa valab jiskaprezan kit se nan rapò Loksidan kretyen devlope avèk rès Lemonn kit se nan rapò yo devlope avèk anviwonman nou toupatou. Vyolans lan nan sistèm sa se pa yon aksidan, se nati menm sistèm nan. Sistèm nan bezwen vyolans ak inegalite, nan yon sans oubyen nan yon lòt pou l repwodui ak kontinye kenbe tèt li tenn fas. Anfas chema sa, filozofi Bwa Kayiman ofri yon lòt modèl sosyete, yon lòt demach sivilizasyonèl, yon lòt vizyon Lemonn ki depase lojik vyolans pou mennen nou nan libète, byennèt, respè ak rekonesans pou tout moun ak tout sa ki egziste. Sa mennen nou nan twazyèm pwen refleksyon sou konesans Bwa Kayiman. Jan nou kapab wè sa nan twa (3) ekstrè (ti moso koze) nou mete alapapòt prezantasyon sa, sa k pase nan istwa nou pa janm kite nou. Yo toujou la, yo ap travay nou anba anba. Gen moman nou kapab gen konsyans sou sa, konsa tou gen moman nou gen dwa pa menm wè sa. Le sa nou kapab pale de yon travay enkonsyan. Apati ekleraj Sabine Lamour (2017), Myrtha Gilbert (2001), Arlette Gautier (1983, 1985, 1986), Elsa Dorin (2006), Gerda Lerdner (1975) ak lòt entelektyèl, chachèz fanm ak feminis ayisyen tankou etranje, nou kapab konsidere genyen yon batay otantik feminis ayisyen ki pa tann emèjans ideyoloji feminis loksidan yo pou l te afime l ( Nou kapab toujou rele l pwoto-feminis si nou vle bay feminis loksidan matènite ideyoloji feminis la ). Pa egzanp, lè medam fanm blan nan peyi loksidan yo ap revandike nan mitan 20tyèm syèk la pou yo rantre sou mache travay nan peyi yo, gen lontan lakay pa nou, nan sosyete pòs kolonyal 19èm syèk la fanm ayisyen yo gen tan non sèlman sou mache travay la, yo te gen tan sou sèn batay sosyal ak politik la (Gilbert, 2001) men tou yo te gen « lwazi » sikile lib e libè nan peryod nasyonal la (1804-1915). Anplis medam kaptif yo te dinamik anpil nan kesyon travay agrikòl ak komès, yo te jwe yon wòl egal pandan tout istwa peyi a, sitou nan batay pandan revolisyon ayisyen an. Menm anvan sa tou, depi nan tan kolonizasyon ak kaptivite, medam yo te angaje batay anndan sosyete kolonyal pou tretman ki chita sou jistis ak ekite nan kesyon salè pa egzanp. Kesyon reprezantasyon politik fanm yo sou teren batay la pa t poze ni kesyon patisipasyon yo. Apati ki moman diskriminasyon sou baz « janr » nan reprezantasyon politik pral kòmanse poze nan sosyete a ? Apati ki moman patisipasyon fanm ayisyen yo nan espas desizyon yo pral kòmanse epi konsolide ? Plizyè otè (Gilbert, 2001; Gautier, 2001; Lamour, 2017) rakonte kijan nan moman premye abolisyon an, travayèz Sendomeng yo te mande pou yo peye yo egal (yo te marande batay kont esklavaj ak lit kont dominasyon gason). « Poukisa nou ta dwe touche mwens pase gason yo? Èske n ap vini pita nan travay la? Èske n ap kite pi bonè a?». Kidonk byen bonè nan devlopman rapò sosyal yo, medam yo te gen tan fòmile revandikasyon yon menm salè pou yon menm travay. Si gen egalite brital nan kondisyon sèks yo ap trimen, pa dwe gen diferans nan tretman yo ap touche. Se pa san rezon pa egzanp nan seremoni Bwa Kayiman 14 out 1791 la, ofisyan yo se Cecile Fatiman avèk Dutty Boukman. Anpil nan moun k ap redi nan sosyete kolonyal esklavajis la, si se pa pifò ladan yo se fanm. Men sa Gautier (2001) ekri : « le quart des esclaves venaient de zones où les femmes avaient certaines formes de pouvoir politique, que ce soit comme conseillères du roi, comme reines de la partie féminine de la population (dans le royaume du Kongo notamment) ou dans les conseils des démocraties. (…) L’esclavage a institué selon certains historiens « une brutale égalité entre les sexes », d’autres affirment même que les femmes y furent privilégiées. » Myrtha Gilbert (2001) rakonte kijan menmsi te gen anpil resanblans nan kondisyon kaptif yo ant gason ak fi, menm si te gen yon divizyon travay ki te egziste, nan globalite l sosyete kolonyal esklavajis te chita sou yon devlopman ak yon espesyalizasyon wòl fanm yo nan kesyon komès pa egzanp. Sa ki mennen medam yo sibi yon doub eksplwatasyon yon bò antan moun pòv epi antanke fanm, menmjan n ap konstate sa ap kontinye jounen jodi a. Apati lekti Myrtha Gilbert nou kapab di kriz modèl sosyal nou te abòde nan kòmanse prezantasyon sa se yon kriz ki touche fanm yo anpil. Paske pwoblèm sosyal yo frape fanm sitou an Ayiti. Jan pawòl sajès popilè a di sa, de (2) moun mouye nan lapli, gen youn ki gen plis pwoblèm pase lòt. Poutan lè nou swiv kadans seremoni Bwa Kayiman an, deja nou kapab wè yon senbolik nan prezans ak angajman 2 moun sa yo, 2 mentò sa yo, yon fanm ak yon gason. Sa siyale pou nou lakay Zansèt koneksyon ant 2 mwatye batay sa yo pou yon menm koz, yon menm kominote. Men pi wo toujou pase senbòl la gen prezans reyèl ak efektiv fanm kaptif yo nan pozisyon lidèchip ak reskonsablite nan dinamik yo. Bwa Kayiman kòm rasanbleman (kongrè) mistiko-politik te fèt pou enstitye yon kominote sou baz yon imajinè altènatif ki ankre nan ideyal libète, egalite ak solidarite tout moun. Twa motif batay feminis yo pa janm kite sou kote daprè konpreyansyon mwen menm ! « Jete Pòtre Bondye Blan Ki swaf dlo nan je nou Koute la libète ki nan kè nou » Malerezman nou devye sou wout Zansèt yo te trase a. Sosyete a kontinye konte anpil anpil sou travay fanm yo pou asire repwodiksyon l ak pwodiksyon l san poutan pèsonn pa ba yo rekonesans pou sa, yo pa rekonèt lidèchip yo, dinamis yo ni yo pa pataje reskonsablite direksyon ak desizyon. Se konmsi sosyete a trete fanm yo tankou sitwayen dezyèm klas le pou gwo desizyon. Mwen sonje nan komanse mwa mas 2024, yon semèn apre kriz politik la te rantre nan faz rèd li, nan yon konvèsasyon m te genyen avèk Judite Blanc li te mande m pou jan li konprann sitiyasyon an difisil nan rejyon Pòtoprens lan kijan nou fè pou n kontinye siviv, apwovizyone, manje paske mache te andifiilte, Labank pa t louvri, makèt, tout te fèmen. Repons lan te senp : fanm machann pwomennen ki t ap riske lavi yo pou pèmèt lòt moun anndan sosyete a kontinye siviv. E sa k valab nan rejyon Pòtoprens lan, valab tout kote nan sosyete a. Nan liv li te fè parèt an 2001, Myrtha Gilbert raple reyalite sa : apati divizyon sosyal seksyèl travay la se fanm yo ki asire fonksyon sosyal lamanjay sosyete a sou divès fòm chak jou. Fanm yo ale chache pwodui latè yo sou do kamyon, anpil fwa yo sibi anpil egzaksyon ak veksasyon – sitou nan dènye tan sa yo – san konte aksidan ki kapab fè yo pèdi lavi nan chache pote lavi ; fanm yo vini vann pwodui sa yo, genyen ki mache detaye ak pwomennen yo nan lari oubyen lakay moun (eksperyans pratik la) epitou yo se machann manje kwit (restoran, chen janbe, akoupi elt…) k ap nouri chak jou plizyè santèn milye moun tout kouch, tout kategori (etidyan-t, travayè-travayèz, ti komèsan, fonksyonè Leta elt…). Sabine Lamour souliye fanm yo pa jwi ankenn rekonesans sosyal pou sa. Yo pa jwenn ankenn pwoteksyon. Okontrè yo depafini pi rèd avèk sosyete a ! Konnen Bwa Kayiman ap pèmèt nou rekonekte ak ideyal sosyete ki chita sou egalite, libète ak byennèt pou tout moun. Kote bezwen rekonesans ak patisipasyon tout moun satisfè pou n soti nan lojik fanm ap travay, gason ap galonnen. L ap pèmèt nou soti tou nan lojik yerachi, « subordination » fanm yo anba gason. Lojik loksidan pote pou nou anmenmtan li t ap pote lakwa ak dlo nan je. Nan nivo senbolik ak politik, seremoni Bwa Kayiman nan lannwit 14 out 1791 te tabli akò minimòm, antant minimòm, ki pèmèt divès gwoup ak kategori kaptif yo pran desten yo nan yon moman kote lavi yo te nan kafou tenten. Akò sa te konsidere fanm ak gason egal-ego. Tout moun ap pase mati, tout moun ap goumen, toulede mwatye limanite yo ap batay pou kanpe yon lòt sosyete sou baz solidarite, jistis, egalite, libète ak byennèt. Pwojè Bwa Kayiman an, nou jwenn nan sa douz prensip yo tradui, se te konstwi yon kominote, anba lidèchip eklere ak egal fanm ak gason, ak reskonsablite pataje pou mete ansanm yon bann eleman « disparate » (Ibo, Kongo, Nago, Sousou, Mandingue, Mondongue, Tayino elt…) ki sanble. Eleman « disparate » men sanblab, ki sanble. Yon resanblas ki monte apati kominote sò yo te genyen, kominote soufrans yo t ap sibi anba men kolon blan san kè, san pitye epi ki chita sou kominote ideyal yo te devlope. Se sa k fè nan kominote sò sa pa t gen plas pou blan, ajan blan ak Bondye blan ki swaf dlo nan je nou. Petèt se sou wout sa, wout chimen Zansèt yo, nou kapab rive jwenn pi bon koneksyon ant pase nou, prezan nou ak lavni nou. Se petèt sou angajman sa tou konnen Bwa Kayiman ka sèvi feminis ayisyen an nan pote kole nan soti kriz jounen jodi a. Natirèlman, reprann chimen Zansèt yo mande tou pou n devlope ladrès kritik nou. Nou pa tibebe k ap aprann fè b. Nou menm (feminis, pwofeminis, anti-seksis, afwosantris ak alye) ki revandike yon pwojè sosyete pwogresis altènatif anfas loksidan, nou genyen pou n marande fidelite ak otonomi. Nou menm ki la, sou bout tè sa, jounen jodi a, 233 lane apre seremoni Bwa Kayiman nou gen avantaj konesans listwa nou ki pase deja, listwa nou viv deja avèk fòs ak feblès li. Nan batay pou konstwi yon sosyete ki revandike pwojè libète ak byennèt pou tout moun, granmoun, ti moun, ti granmoun, fanm, gason elt… youn nan reskonsablite nou genyen paske nou pa manfouben se pa repete menm erè ki te pase yo. CHARLIER, E. (1954). Aperçu sur la formation historique de la nation haitienne, Presses Libres, Port-au-Prince. DORLIN, E. & PARIS, M. (2006). «Genre, esclavage et racisme : la fabrication de la virilité», Contretemps 16 : 96-105. GAUTIER, A (1983). Les Sœurs de Solitude : Femmes et esclavage aux Antilles du XVIIe au XIXe siècle: Rennes : Presses Universitaires de Rennes GAUTIER, A (1986). « Politique familiale et familles monoparentales en Métropole et dans les DOM depuis 1946 », Nouvelles Questions féministes 13 : 89-100. LAMOUR, S. (2017). « Entre imaginaire et histoire : une approche matérialiste du poto-mitan en Haïti », thèse pour le doctorat de sociologie à l’Université Paris 8, sous la direction de Gail Pheterson, 17 octobre 2017. LERNER, G. (1975). De l’esclavage à la ségrégation, les femmes noires dans l’Amérique des Blancs. New York, 1972, trad. française, Paris, Denoël-Gonthier. MANIGAT, L.-F. (2001). Eventail d’histoire vivante, Tome 1, pp. 77-79 MERLET, M. (2002). La participation politique des femmes en Haiti : quelques éléments d’analyse, Editions Fanm yo la, Port-au-Prince. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "“Nou pa t fè Bwa Kayiman pou sèvi etranje”: kijan konnen Bwa Kayiman ka sèvi feminis ayisyen an nan pote kole nan soti kriz jounen jodi a? James Darbouze 21 out 2024 “The past is never dead. It's not even past” William Faulkner (1951:92). ARMÉE INDIGENE. Gonaïves, le 1er janvier 1804, an 1er de l'indépendance.", "domain": "rezonodwes.com", "date": "2025-11-07 19:23:39", "url": "https://rezonodwes.com/?p=340931", "image_url": null, "xglm_generated_text_wo_prompt": "compromis. Continue this article with similar tone.,"}
{"title": "Nòt pou laprès nan okazyon premye anivèsè Mouvman patriyotik pou lavi (MOPAL) - Rezo Nòdwès", "text": " 22 Dawout 2023/22 Dawout 2024 sa fè egzakteman yon lane depi plizyè pati ak òganisyon politik te lanse nan vil Grangwav gwo Mouvman politik sa ki pote Non Mouvman Patriyotik pou Lavi (MOPAL). 22 Dawout 2023 se yon dat ki pap janm efase nan memwa chak patizan ak senpatizan ki te brave gwo danje pou rèv sa te vini yon reyalite. Ochan pou Patriyòt sa yo ki te rive konprann peyi bezwen yon zouti politik nan dimansyon MOPAL pou pote revandikasyon Pèp Ayisyen an ak ankouraje raliman Fòs Progresis yo. Mouvman Patriyotik pou Lavi pran nesans nan yon kontèks kriz kote sosyete a divize pandan pèp ayisyen an ap viv yon moman ki pi difisil nan istwa lavi’l. Ensekirite, lavichè, koripsyon ak movèz gouvènans kontinye mete pye sou lestomak popilasyon an. Gouvènman ale gouvènman vini anyen pa chanje. Pèp la oblije, sou presyon bandi ame, abandone kay yo poul al refijye sou plas piblik oubyen chèche ladesant lakay yon bon samariten. Jenès la pèdi lespwa, sel altènativ li se kite peyi a san menm konnen ki kote li prale. Aprè 4 mwa konsèy prezidansyèl la enstale vil pwovens yo toujou pa konekte avèk kapital la. Pa genyen sikilasyon ant gransid la avèk Pòtoprens ni Grannnò avèk kapital la. Okontrè, gwoup ame yo kontinye ap pran plis tèritwa tankou Gresye Kabarè Gantye elatriye. Devan tout kalamite popilasyon ayisyèn nan ap viv la MOPAL kwè moman pa pwopis pou moun fete. Se poutèt sa Mouvman Patriyotik pou Lavi pa deside fè okenn fèt pou make dat enpòtant sa. Men MOPAL ap kontinye reflechi avèk tout konpatriyòt konsekan ki vle poze yon aksyon pou sòti Ayiti nan katchouboumbe li twouve l jounen jodi a. Kriz k’ap sakaje peyi a depi plizyè lane a pap rezoud san yon veritab chita pale atravè yon gwo Konferans Nasyonal kote tout pitit peyi pral deside anfen kisa yo pral fè avèk Ayiti. Mouvman Patriyotik Pou Lavi (MOPAL) kwè se eleksyon demokratik san fòs kote k’ap pèmèt yon refòm an profondè nan Leta a nan sousi pou bay sevis ak tout pitit peyi a. E se responsabilite tout Ayisyen konsekan pou leve gwo defi sa. Viv linite nan mitan fòs viv nasyon Ayisyèn nan! Viv lademokrasi! Viv Ayiti granmoun tèt li. MOPAL kwè vrè chanjman peyi a ap rive lòske pèp la konprann se yon devwa pou’l di MOPAL Deputé Ulrick St Cyr, Président Renan Armstrong CHARLOT Vice President Me Liez Edouard, secrétaire Exécutif, Ex consul Daril, porte- parole Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "22 Dawout 2023/22 Dawout 2024 sa fè egzakteman yon lane depi plizyè pati ak òganisyon politik te lanse nan vil Grangwav gwo Mouvman politik sa ki pote Non Mouvman Patriyotik pou Lavi (MOPAL). 22 Dawout 2023 se yon dat ki pap janm efase nan memwa chak patizan ak senpatizan ki te brave gwo danje pou", "domain": "rezonodwes.com", "date": "2025-11-07 19:23:40", "url": "https://rezonodwes.com/?p=340761", "image_url": null, "xglm_generated_text_wo_prompt": "ntinue this article with similar tone."}
{"title": "Daly Valet : Gang yo mete Leta Ayisyen K.O. - Rezo Nòdwès", "text": "Gang yo kontinye ap afime pisans yo. Yo kraze Komisarya PNH nan Kabarè e se p ap dènye a. Gang mete Leta ak PNH K.O. Yo jete Ariel ak blan an. Rete pou yo jete Fòs Kenya yo nan lanmè. Ayiti li menm deja ajenou ap tann pou l rekanpe. Fòmil politik yo tankou CPT ak gouvènnman Conille la poko montre siy yo ka leve defi, anfas gang yo, pou fè Ayiti omwen mache bwate, menm si li pa rive mache djanm e drèt kòmsadwa. Laverite, mwen pa t janm kwè Fòs Loni nan mòd deplwaman tradisyonèl yo an Ayiti t ap vin regle kichòy dirab. Mwen te pwopoze pito yon lòt tip akonpayman entènasyonal pou konbat gang. Akonpayman sa t ap fèt, sou baz akò bilateral epi finansman nasyonal ak entènasyonal, ak peyi tankou Salvadò, Pewou, Brezil, Kolonbi, Jamayik ki gen eksperyans konfime nan lit kont gang, gwoup teworis ak paramilitè. Ayiti ak patwon kolonyal li USA aplike yon lòt fòmil ak Kenya sou banyè Loni. Se evidan nou deja nan yon dezas kòm rezilta. Prezans fòs etranje komokyèl sa yo fè gang vin pi sou destabilize peyi a alòske fòs sa yo se jis yon karikati ki pa sou goumen ak gang vre e ki dayè pa vini nonplis ak mwayen pou yo goumen. Sou ang jewopolitik, USA pran Ayiti tankou yon nwizans, yon ensiyifyans jewopolitik. Kidonk, Administrasyon Biden lan pa sou ede AYITI rezoud pwoblèm gang lan nan moman an. Biden jis ap fè jewopolitik ak Kenya nan zòn Kòn Afrik la pou fè balans anfas Lachin ak Larisi ki ap louvri zèl enfliyans yo chak jou pi plis sou kontinan Afriken an pandan Loksidan ap pèdi pye. USA bay Kenya yon mant pou l souse AYITI, e Kenya byen kontan paske yo toujou bezwen deviz pou ekonomi yo. Reyalite dezentegrasyon Leta an Ayiti ak ensiyifyans jewopolitik nou reprezante pou Tonton Sam lan mete pèp Ayisyen an devan responsablite pou l pran desten l an men li men pou refonde Leta ak misyon politik, sosyal, ekonomik pou Ayiti soti sou dominasyon etranjè, anba grif piyajè lokal anti-nasyonal yo ak amelyore sou tout fòm lavi tout moun, sitou mas defavorize yo pandan n ap eradike ak detèminasyon tout kòz konjonktirèl ak estriktirèl ki kreye ak alimante gang nan peyi a. DV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gang yo kontinye ap afime pisans yo. Yo kraze Komisarya PNH nan Kabarè e se p ap dènye a. Gang mete Leta ak PNH K.O. Yo jete Ariel ak blan an. Rete pou yo jete Fòs Kenya yo nan lanmè. Ayiti li menm deja ajenou ap tann pou l rekanpe. Fòmil politik yo tankou CPT", "domain": "rezonodwes.com", "date": "2025-11-07 19:23:42", "url": "https://rezonodwes.com/?p=340033", "image_url": null, "xglm_generated_text_wo_prompt": "ontinue this article with similar tone."}
{"title": "Jiyè 1987 – jiyè 2024, 37tyèm anivèsè masak ti peyizan Janrabèl, Mawotyè ak Bochan - Rezo Nòdwès", "text": "Soti ayè nan volontaris ak mank preparasyon politik rive jodi a nan afimasyon yon gwo eksplwa politik , MONTANA , enperyalis la , yon nivo timounri ak trayizon yon sèten elit politik rive kase fe , jodi a gen nesesite rapousib ak lit pou konstriksyon ak emèjans yon veritab mouvman sosyal ak yon Fwon Politik Ini e Popilè pou fè faskare kòmsadwa a agresyon konbine fòs enperyalis yo , oligachi lokal la ak tout alye yo . Gen nesesite netwayaj ak refòm anpwofondè nan lakou a , pou peyizan malere ak malerèz , ouvriye ak lòt fòs travayè lavil ak nan mòn yo rive idantifye epi makònen yo toutbon ak vrè fòs pwogresis ak demokratik alye yo pou enpoze pwòp pwojè ak lidèchip politik pa yo pou libere peyi a anba tout kalite vèditè k ap minen I. Se egzijans sa a nan moman an san ti peyizan Janrabèl , Mawotyè ak Bochan ki te koule 23 jiyè 1987 fè tout òganizasyon peyizan pwogresis , tout òganizasyon ouvriye ak sendikal ki pa jon , tout òganizasyon popilè lavil ak nan bouk yo , tout pati ak òganizasyon politik lagoch ak pwogresis ki rete fidèl nan vizyon ak pratik yo a lide chanjman revolisyonè yo . Gwoupman Tètansanm ak Ekip Misyonè Janrabèl ak alye yo, Gwoupman Karitas Bitasyon ak Ekip Misyonè Bochan nan Pòdepè epi Gwoupman Peyizan ak Ekip Misyonè Bonbad, t ap pote nan Ba depatman Nòdwès la, nan lane 1970-1980 yo, jèm yon pwojè sosyo politik, kiltirèl ak ekonomik altènatif. Yon pwojè altènatif ki te fè pè anpil, san aktè prensipal ki t ap anime pwojè sa a pat fin rann yo kont dimansyon freyè pwojè yo a te kreye nan pi wo nivo kan lenmi jire pèp ayisyen an ki bò pa yo t ap mitonnen replik ak frap sovaj, nan kad aplikasyon politik dominasyon ak agresyon vyolan ki toujou nan mak fabrik yo. Anfèt, pwojè altènatif sa a te pote nan kòtòf li yon pwojè politik pi global ki deja, nan epòk la, te ranmase revandikasyon fondamantal ti peyizan yo ak lòt klas k ap sibi dominasyon ak eksplwatasyon nan sosyete ayisyen an. Nan batay yo ti peyizan yo t ap reklame yon Leta ki nan politik piblik li ta kapab aji sou mwayen pwodiksyon yo pou pèmèt ti peyizan demwatye ak fèmye gen aksè a bon venn tè ak kanal irigasyon, aksè a tè Leta, grandon ak grannèg te fè dappiyank sou yo nan move kondisyon, aksè a tè ak dlo pou peyizan pwodui pi plis pou ranfòse ak pwoteje pwodiksyon agrikòl nasyonal la ak pou soti peyi a anba anvayisman pwodui etranje ak manje sinistre. Ti peyizan Janrabèl, Mawotyè ak Bochan t ap reklame yon Leta ki ta ka mete a dispozisyon popilasyon an bon jan lopital, dispansè, laboratwa, medikaman ak pèsonèl e enfrastrikti medikal nesesè e kalifye; lekòl primè, lise ak lekl pwofesonèl gratis epi inivèsite Leta pou jèn yo. Se nan sans sa yo peyizan yo te leve kanpe nan Nòdwès la kont taks mache, manje sinistre ak sistèm chèf seksyon ak choukèt lawouze a, elt. Gwoupman Tètansanm ak Ekip Misyonè Ba Nòdwès yo, pi espesyalman nan Janrabèl ak Bochan pat kontante yo revandike sèlman, men gras ak inisyativ lokal grès kochon kuit kochon ak solidarite nasyonal ak entènasyonal, yo te rive mete kanpe tout yon seri inisyativ ekonomik, sosyal ak kiltirèl pou te soutni batay peyizan yo t ap mennen. Inisyativ ak aktivite sa yo te sèvi pilye materyèl ak enfrastrikti ki te kenbe vivan batay Gwoupman Tètansanm ak Ekip Misyonè Janrabèl ak Bochan yo t ap mennen nan Ba Nòdwès la. Ajoute sou wo nivo konsyans politik yo te manifeste, inisyativ konkrè sa yo te pèmèt ti peyizan yo atenn yon nivo òganizasyon, motivasyon ak kapasite mobilizasyon eklè ki rete petèt san parèy jiska prezan nan tout istwa mouvman peyizan ayisyen an ak nan mouvman sosyal ayisyen an anjeneral. Se tout atou sa yo ki te rann kan lenmi yo pè. Se sa ki te pouse anbasad meriken te voye David Lee, yon anplwaye nan konsila meriken al mennen ankèt sou aktivite Gwoupman Tètansanm yo ak Ekip Misyonè Janrabèl la, yon lane anviwon anvan masak la, nan dat 27 dawou 1986. Se sa tou ki esplike vizit jeneral Henri Namphy ansanm ak Alphonse Jean, gwo makout devan letènèl ki te kandida alaprezidans nan epòk la pou te al remonte moral fòs makout yo nan Janrabèl, yon mwa anvan avari san an, egzateman nan dat 14 jen 1987. Jounen jodi a n ap asiste a menm kalite konplo sa yo, menm advèse ak lenmi jire pèp ayisyen an ak anbasad meriken alatèt, mafya entènasyonal ak lokal yo, politisyen restavèk ratdole ak latriye tchoul yo ki rive monte gwoup gang teworis yo nan tout peyi a, espesyalman nan zòn metwopoliten Pòtoprens ak nan Latibonit pou simen laterè nan mitan popilasyon an epi bare tout mouvman pwotestasyon popilè nan peyi a. Se nan kad konplo entènasyonal sa a yo rive nwayote epi netralize Akò Montana k ap reziste toujou epi ki rete malgre tou jiska prezan yon altènativ pou nou menm ti peyizan ak tout pèp ayisyen an. Se gwo konplo entènasyonal sa yo ki esplike Konsèy Prezidansyèl Tranzisyon an ak gouvènman Conille lan pa pibliye Akò 3 avril la Akò Montana te enfliyanse anpil pou te sèvi kòm baliz ak fèy wout pouvwa tranzisyon ki anplas la, men k ap naje jiska prezan ant koripsyon ak tolerans menm sistèm enpinite k ap donnen krim san, ensekirite ak grangou lamizè nan mitan popilasyon an depi sou gouvènman PHTK yo rive jouk jodi a, san okenn pèspektiv yon minimòm amelyorasyon nan toumant ak mizèrere popilasyon an. Nan okazyon komemorasyon 37tyèm anivèsè masak ti peyizan Janrabèl ak Bochan yo TET KOLE TI PEYIZAN AYISYEN ap di Konsèy Prezidansyèl la ak gouvènman Conille lan li poko twò ta pou yo pran men yo pandan I ap raple yo prensipal obligasyon Akò 3 P avril la fè yo : mete kanpe Konsèy Nasyonal Sekirite (KNS); tabli Ògàn Kontwòl Aksyon Gouvènman an (OKAG) sou baz yon laj konsiltasyon ak òganizasyon sosyete sivil la ak dyaspora a; kanpe Komite Pilotaj Konferans Nasyonal la pou reyalize Konferans nasyonal souveren an epi òganize eleksyon lib e demokratik pou tabli nan peyi a nouvo otorite konstitisyonèl yo. TET KOLE TI PEYIZAN AYISYEN ap pwofite lanse yon apèl a tout òganizasyon nan sosyete sivil la, a tout pati prenant ki te mete kanpe KPT a sou pye epi a tout sitwayen fanm kon gason, pou yon leve kanpe jeneral pou egzije Konsèy Prezidansyèl Tranzisyon an pibliye Akò 3 avril la kòm sèl zouti konsansyèl ki ka bay Pouvwa Tranzisyon ki anplas la yon minimòm respè ak lejitimite devan nasyon an. TET KOLE TI PEYIZAN AYISYEN ap voye menm apèl la a ansanm sosyete a epi pi espesyalman a diferan òganizasyon ak enstitisyon ki gen reskonsblite fè chwa moun pou voye nan KPT a pou monte Konsèy Elektoral Pwovizwa a, pou yo rete trè veyatif sou mòd apwòch sispèk otorite yo vle enpoze pou rive nan chwa manm KEP yo. Mòd apwòch sa a riske pwovoke plis kriz toujou nan peyi a. N ap souliyen nan sans sa a mache prese ki manifeste nan delè twò kout KPT a bay òganizasyon ak enstitisyon konsène yo pou yo ta rive antann yo sou chwa pèsonalite y ap deziye pou fòme KEP a. VIV Lit Peyizan yo Vi Rezistans ak Batay Pèp Ayisyen Aba tout konplo kap kap manniganse sou Peyi a Aba kontinye Pouvwa PHTK a Aba dapiyanp k ap fèt sou Tè Peyizan yo . Pou TET KOLE TI PEYIZAN AYISYEN Louis Origène Origène Louis Kòdonatè 33250910 Rosemène Valdema Rosemene Valdema Trezoryè 43271077 PIERRE Mary Save Pierre Mary Louis Sekrètè 43308134 KONSEY AYISYEN ADMINISTRASYON IL атом LAL ASOSYASYON NASYONAL Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Soti ayè nan volontaris ak mank preparasyon politik rive jodi a nan afimasyon yon gwo eksplwa politik, MONTANA, enperyalis la, yon nivo timounri ak trayizon yon sèten elit politik rive kase fe, jodi a gen nesesite rapousib ak lit pou konstriksyon ak emèjans yon veritab mouvman sosyal ak yon Fwon Politik Ini e Popilè pou", "domain": "rezonodwes.com", "date": "2025-11-07 19:23:43", "url": "https://rezonodwes.com/?p=338040", "image_url": null, "xglm_generated_text_wo_prompt": "ontinue this article with similar tone."}
{"title": "FEL – Caraïbes : Batbouch sou patrimwàn literè kreyòl ayisyen an - Rezo Nòdwès", "text": " Nan yon konferans byen santre sou literati kreyòl ayisyen an, dimanch 16 jen 2024 la, nan lokal Duen Hôtel, Dèlma 33 a, powèt Anivince Jean Baptiste, sou lobedyans Association FEL Caraibe, prezante yon bèl rale sou diferan moman ki travèse istwa literè lang kreyòl ayisyen an. Se sou tèm : « Ti vwayaj nan patrimwàn literè ayisyen an », Association FEL Caraibes òganize yon konferans, dimanch 16 jen 2024 la, nan Duen Hotel, avèk Anivince Jean Baptiste kòm entèvenan . Aktivite sila antre nan kad pwojè « PBF – Infrastructure de paix » k ap dewoule sou kòdinasyon Tamise, ak soutyen Ministè Lakilti ak Kominikasyon, Haut – Commissariat des Nations Unies aux Droits de l’Homme ak PNUD. Selon Anivince Jean Baptiste ki reprann Michel-Ange Hyppolite (Kaptenn) nan liv « Istwa Pwezi Kreyòl Ayiti » genyen twa gwo peryòd ki travèse evolisyon literè lang kreyòl la : premye peryòd la soti nan lane 1750 yo pou rive 1950. Se peryòd kote ekriven ki t ap ekri yo te itilize yon lang antrelède, sètadi fransè melanje ak kreyòl. An menm tan tou, se yon peryòd kote ekri ayisyen te sibi natirèlman enfliyans sa k ap pase nan literati peyi Lafransiterati lafrans lan. Daprè otè De bò goch la, nou jwenn plizyè tèks ak otè ki kite anprent yo sou peryòd sa a : Oswald Durand, avèk Choucoune ; Duvier de la Mahotière, avèk Lizèt kite Laplèn… Toujou daprè Anivince, dezyèm peryòd la li menm soti 1950 pou li fini nan lane 1980. Si « Dyakout », yon rekèy powèm Félix Morisseau Leroy, ouvri peryòd literè sa a, lang ak literati kreyòl la pwal konnen piblikasyon plizyè lòt zèv, anpil bèl aksyon. Se nan peryòd 30 lane sa a, nou jwenn piblikasyon « Ti Jak », avèk Carrié Paultre ; « Lanmou pa gen baryè », avèk Emile Célestin Mégie ;  « Dezafi », avèk Frankétienne. Daprè prezidan Festival Entènasyonal Literati Kreyòl la, se nan menm peryòd sa a nou jwenn kreyasyon Mouvman Kreyòl / Sosyete Koukouy (1965) ki se pi ansyen òganizasyon literè ak kiltirèl ayisyen ki egziste toujou. Nan menm peryòd sa a, nou jwenn ekriven ak powèt tankou Georges Castera, Rassoul Labuchin, Emile Roumer, pou n site say o sèlman. Dènye peryòd la, selon Anivince ki pran « Istwa pwezi kreyòl Ayiti (2000) kòm referans, derape an 1980. Se moman, daprè sa li presize, literati kreyòl la vin genyen plis otè toujou k ap nouri l ak anpil bèl zèv. Se la a nou jwenn : rekèy tankou « Piti piti plen kay », Serge Madhère ; « Egziltik », Manno Ejèn ; « Boukèt lespwa », Pauris Jean –Baptiste ; « Pè sèt », Josaphat Robert Large ; « Flè dizè », Jean – Claude Martineau. Se te okazyon yon rankont byen chofe kote echanj yo te trè enstriktif. Pou boukle chitapale a, Anivince te bay kèk liv ak otè tout moun ki enterese ak pwodiksyon literè lang kreyòl ayisyen an kapab li : « Pwezigram », Jan Mapou ; « Tribòbabò », Iléus Papillon ; « Gouyad Legede », Inéma Jeudi ; « Fleriz », Orso Dorélus Antonio ; « Rabouch », Georges Castera ; « Similak », Guy G. Ménard ; « Bèbè Gòlgota », Pierre Michel Chéry ; « Sogo nan kwazman gran chemen », Pauris Jean – Baptiste. Frantzley VALBRUN valfrantz@yahoo.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan yon konferans byen santre sou literati kreyòl ayisyen an, dimanch 16 jen 2024 la, nan lokal Duen Hôtel, Dèlma 33 a, powèt Anivince Jean Baptiste, sou lobedyans Association FEL Caraibe, prezante yon bèl rale sou diferan moman ki travèse istwa literè lang kreyòl ayisyen an. Se sou tèm : « Ti vwayaj nan patrimwàn literè ayisyen", "domain": "rezonodwes.com", "date": "2025-11-07 19:23:44", "url": "https://rezonodwes.com/?p=337158", "image_url": null, "xglm_generated_text_wo_prompt": "ontinue this article with similar tone."}
{"title": "Garry Conille, dezyèm dòktè nan twa zan ki nome Chèf Gouvènman Ayiti, peyi ki toujou sou kabann lopital, di li « onore anpil » pou chwa yo fè de li - Rezo Nòdwès", "text": "Eske Dr Conille ap pran yon pòtfèy ministeryèl pou’l pa fè menm erè 2011 lan ankò? Nan yon twit ki parèt mèkredi maten bonè bonè sou kont pèsonèl X li (Tweeter), Dr Garry Conille fè premye reaksyon’l. Li remèsye CPT ou KPT a pou chwa’l yo fè – (sou 68 kandida) – pou dirije pwochen gouvènman an kap vinn ranplase « ekip enkonpetan ak pouryanis ak kowonpi « , selon anpil sitwayen, ke Dr Ariel Henry ap dirije jouk jodi-a san l pa bay pyès rezilta. « Mwen santi m onore anpil dèske Konsèy Prezidansyèl la chwazi mwen kòm nouvo Premye Minis Ayiti « , se sa mouche Conille ki nan la kontantman ekri, e li « pwofite di mèsi anpil a tout òganizasyon nan sosyete sivil la, pati politik yo, ak manm dyaspora a ki pwopoze non mwen pami lòt kandida nan pwosesis la « . Pou fini ansyen PM nan kòmansman gouvènman Tèt kale 1, bandi legal Michel Martelly ak Laurent Lamothe ki « inisye peyi a nan la twoublay ak òganize gang epi kraze atè plat tout lajan Petro Caribe a « , selon plizè rapò Kou dè Kont ak ONU, « ansanm, nou pral travay pou yon demen miyò pou tout pitit nasyon nou an » . Nap souliye ke CPT a ki te gentan fè chwa yon lòt PM nan mèkredi te oblije fè bak sou desizyon ti koulout lè yo rann kont finalman ke « valèt pa mèt » e ke men ki bay pouvwa a ka retire’l ankò si w wap fè wòklò. Mwen santi m onore anpil dèske Konsèy Prezidansyèl la chwazi mwen kòm nouvo Premye Minis Ayiti.  Map pwofite di mèsi anpil a tout òganizasyon nan sosyete sivil la, pati politik yo, ak manm dyaspora a ki pwopoze non mwen pami lòt kandida nan pwosesis la. Ansanm, nou pral travay… Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Eske Dr Conille ap pran yon pòtfèy ministeryèl pou'l pa fè menm erè 2011 lan ankò? Nan yon twit ki parèt mèkredi maten bonè bonè sou kont pèsonèl X li (Tweeter), Dr Garry Conille fè premye reaksyon'l. Li remèsye CPT ou KPT a pou chwa'l yo fè - (sou 68 kandida) - pou dirije pwochen", "domain": "rezonodwes.com", "date": "2025-11-07 19:23:46", "url": "https://rezonodwes.com/?p=334200", "image_url": null, "xglm_generated_text_wo_prompt": "Continue this article with similar tone."}
{"title": "Pierre Michel Chéry, yon Eritye Vilokan sou gran ri letènite - Rezo Nòdwès", "text": " Disparisyon Pierre Michel Chéry (Pimich) se vrèman yon gwo pèt pou peyi sa a ki rete k ap gade demen k ap limen tenyen, lavi nou k ap fè lakilbit mòtèl ak lonbray. M pa konnen anpil ekriven ayisyen ki rive devlope yon konsyans lenguistik ak yon konsyans idantitè nan dimansyon Pierre Michel Chéry te rive fè sa, ni nan pwodiksyon l, ni nan pozisyon l alafwa kòm entèlèktyèl, kòm moun oubyen militan pwogresis. Toudabò, Pimich te kwè ekri an kreyòl se pa t jis ekri nan yon lang, men se sitou ekri pou moun ki pale lang lan. Se sitou chwazi pote kontribisyon pa l nan konstriksyon memwa literè yon lang ki sibi istorikman anpil diskriminasyon ak prejije, menm jan ak pèp ki pale l yo. Li te jwenn yon fòmil kote li te rive amonize, tankou li menm sèl, diskou li ak aksyon li pou li te modèl moun nou tout te konnen an, nou tout te renmen an. Lavi, zèv ak angajman Pimich gen anpil pou aprann nouvèl jenerasyon ekriven ak powèt ayisyen yo. Pierre Michel Chéry se te yon modèl pou mwen alafwa kòm powèt, konferansye ak pwomotè literati kreyòl. Se te yon zanmi m te konn konsilte pou tout rezon : lè m bezwen yon presizyon, yon enfòmasyon, yon detay sou istwa literè lang manman nou… ; lè m bezwen yon konsèy sou yon bagay kèlkonk ; lè yon nouvèl lide osnon yon nouvo pwojè ap jwe nan tèt mwen… M sonje jan li te kontan epi anbrase lide kreyasyon Festival Entènasyonal Literati Kreyòl la lè n t apwal lanse premye edisyon evènman an nan mwa desanm 2019. Avèk disparisyon akademisyen Pierre Michel Chéry, lang kreyòl pèdi yonn nan pi bèl plim ki t ap byen nouri literati l. Batay pou respè dwa lenguistik pèp ayisyen an pran yon gwo kou. Yon kout wòch sanzatann. Kreyolofoni an pèdi yon gwo bra. Yon bra ra. Kòm ekriven otantik, Pimich te konprann ekri an kreyòl nan yon sosyete kreyolofòn se yon siy respè pou pèp sa a ki bezwen plis rezon toujou pou li kontinye fyè ak renmen peyi l, malgre peripesi kalamite kolon lakay kou kolon etranje tann sou wout la… Li te chwazi ekri an kreyòl sèlman. Mwen te gen onè pataje plizyè panèl ak Pierre Michel Chéry, yonn nan womansye ki pi pwolifik literati kreyòl la donnen. An 2017, nou te Miyami, sou menm tab pou n te pale sou evolisyon literati kreyòl ayisyen an nan kad Little Haïti Book Festival ki se yon aktivite Sosyete Koukouy Inc. an patenarya ak Miami Book Fair / Miami Dade College). An 2016, yo te envite nou kòm entèvenan nan Festival international Etonnants Voyageurs, kote se pwodiksyon literè kreyòl ki te nan mitan echanj nou yo. Anpil fwa, menm si mwen ak Pierre Michel Chéry pataje menm panèl, nan lespri pa m se Pierre Michel Chéry m vin tande. Se te idòl mwen ki te vin tounen zanmi m, konsiltan m, bibliyotèk anbilan m. Pimich, te gen yon fòs konviksyon ki pa t kite pèsonn entak lè l ap pale de lang ak literati kreyòl. Se yon moun ki pale fran. Ki te konprann egalman sa pa sifi pou yon ekriven ayisyen nan tranp li kontante l sèlman nan pwodui an kreyòl, men dwe defann lang lan tou. « Moun pi enpòtan pase lang » se yonn nan verite mwen aprann ak konprann anba bouch Pierre Michel Chéry. Valorize kreyòl se valorize moun ki pale kreyòl. Inyore kreyòl se inyore moun ki pale kreyòl. E verite sa a valab ni pou yon moun k ap pale ni pou yon moun k ap ekri. Peyi Ayiti te gen chans genyen yon nonm tankou Pierre Michel ki te fè chwa anrichi memwa literè lang matènèl nou. Se te yon ekriven konsyan. Yon nonm vètikal. Yon Ayisyen konsekan ki renmen lang ak kilti peyi l jouk nan liv li ekri. Plas li chwazi bay kesyon idantite a nan woman «Bèbè Gòlgota» pa inosan. An desandan venerab, an nèg fondamantal, an Eritye Vilokan, jodi a panama ou tonbe Pimich! Nou dèyè, n ap ranmase li pou ou ! Pierre Michel Chéry fèt Miragwàn 18 mas 1956. Li kite nou samdi 25 mai 2024 nan Kapital peyi a, Pòtoprens. Enfòmatisyen, ekriven, kritik literè, li te manm Akademi Kreyòl Ayisyen. Anivince Anervé Jean Baptiste Anivincejeanbaptiste25@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Disparisyon Pierre Michel Chéry (Pimich) se vrèman yon gwo pèt pou peyi sa a ki rete k ap gade demen k ap limen tenyen, lavi nou k ap fè lakilbit mòtèl ak lonbray. M pa konnen anpil ekriven ayisyen ki rive devlope yon konsyans lenguistik ak yon konsyans idantitè nan dimansyon Pierre Michel Chéry te", "domain": "rezonodwes.com", "date": "2025-11-07 19:23:47", "url": "https://rezonodwes.com/?p=334136", "image_url": null, "xglm_generated_text_wo_prompt": "is. Continue this article with similar tone."}
{"title": "Pwoteksyon Sivil | Depatman Lwès, Sid, Sidès, Grandans ak Nip sou menas lapli nan finisman jounen an - Rezo Nòdwès", "text": "Pwoteksyon Sivil nan yon twit anonse jodi dimanch ln ke « Depatman Lwès, Sid, Sidès, Grandans ak Nip sou menas lapli ak kout loray nan finisman jounen an « . Les départements de l’Ouest, du Sud, du Sud-Est, de la Grand’Anse et des Nippes seront soumis à des conditions météorologiques extrêmes, avec des menaces d’averses torrentielles et de tonnerre en fin de journée. Les fortes précipitations en cours pourront provoquer des crues subites sans avertissement dans les départements de la Grand’Anse, du Sud-Est et de l’Ouest au cours de la nuit. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pwoteksyon Sivil nan yon twit anonse jodi dimanch ln ke \"Depatman Lwès, Sid, Sidès, Grandans ak Nip sou menas lapli ak kout loray nan finisman jounen an\". Les départements de l'Ouest, du Sud, du Sud-Est, de la Grand'Anse et des Nippes seront soumis à des conditions météorologiques extrêmes, avec des menaces d'averses torrentielles et de", "domain": "rezonodwes.com", "date": "2025-11-07 19:23:49", "url": "https://rezonodwes.com/?p=331895", "image_url": null, "xglm_generated_text_wo_prompt": "ontinue this article with similar tone."}
{"title": "Ayiti – Claude-Bernard Célestin: Anpil pwopozisyon, pwoblèm nou anpil ! « - Rezo Nòdwès", "text": "Eske se menm penpenp lan lè pral gen eleksyon pou Prezidan, kote nap ka w è plis ke 50 kandida sou yon lis elektoral ? En plus, il faudra écrire des règlements intérieurs pour le fonctionnement de cette présidence à plusieurs têtes. Sinon, ce sera le bordel. Lisez le livre de Mme Ginette Chérubin “ le ventre pourri de la bête “ pour comprendre. Et puis encore, on va augmenter les dépenses de l’Etat de façon exhorbibante. Chaque co-president va devoir avoir sa batterie de conseillers, son cortège e tralala e tralala. À continuer … Claude-Bernard Célestin 10 mars 2024 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Eske se menm penpenp lan lè pral gen eleksyon pou Prezidan, kote nap ka wè plis ke 50 kandida sou yon lis elektoral ? Gen twòp gwoup politik. Chak ap chèche kenbe yon bout pouvwa. Pèsonn pa vle dòmi deyò. Dwe gen 4-5 pwopozisyon kap goumen la a. Nou tounen ti moun piti. Chak gwoup", "domain": "rezonodwes.com", "date": "2025-11-07 19:23:50", "url": "https://rezonodwes.com/?p=329814", "image_url": null, "xglm_generated_text_wo_prompt": "Continue this article with similar tone."}
{"title": "Ariel Henry, mesaj 7 fevriye 2024 : « Yon Tranzisyon Pa Ka Debouche Sou Yon Lòt Tranzisyon » - Rezo Nòdwès", "text": "Ariel la pi rèd kon ke makak Gouvenman An Ap Fe Tout Sa Li Kapab Pou Mss La Vini Rapidman. Ayisyen, Ayisyèn, Sitwayen, Sitwayèn, Sem Ak Frem Yo Bonswa, Mwen Vi-N Pale Ak Nou Jodi A Poum Voye Yon Mesaj Kle Bay Tout Moun Kap Viv Nan Peyi A, Kit Yo Se Ayisyen, Kit Yo Se Etranje.  Mesaj Sa A Konsene Tou Fre-N Ak Se-N Yo Kap Viv Lot Bo Dlo Tou. Nap Eksprime Senpati Nou Pou Tout Moun Ki Viktim Mouvman Vyolans Nan Jou Ki Sot Pase La Yo. Mwen Kwe Le A Rive, Pou Nou Tout Pran Desizyon Pou Nou Mete Tet Nou Ansanm Tout Bon Vre, Pou Nou Sove Ayiti, Pou Nou Fe Bagay Yo Yon Lot Jan.  Nan Peyi Nou An, Li Pa Toujou Fasil Pou Rasanble Moun Pou Fe Bon Bagay, Pou Konstwi Ansanm, Pou Sekle, Pou Plante. Mobilize Moun Pou Fe Tet Ansanm Mande Anpil Volonte Anpil Deteminasyon.  Epoutan Sel Solusyon Pou Nou Rive Retire Peyi A Nan Katchoubombe Li Ye A, Se Antan-N Pou-N Antan-N Nou, Pou Nou Fe Tet Ansanm Lan Nan Mitan Tout Ayisyen Otantik Ki Gen Bo-N Volonte. Mwen Vle Pwofite Dat Senbolik 7 Fevriye A Ki Reprezante Pou Tout Ayisyen, Yon Jou Delivrans, Yon Jou Liberasyon, Pou Mwen Mande Tout Je-N Fanm, Je-N Gason, E Sa Ki Mwen Je-N Yo Tou, Ki Sa Nou Vle Fe Ak Ayiti ? Mwen Ak Tout Gouvenman An, Nou Konnen E Nou Di Sa Nou Vle E Ki Kote Nou Vle Mennen Peyi A Nakenn Jou Ak Nan Mwa Kap Vini La Yo.  Se Nan Sekurite, Se Nan Eleksyon, Se Nan Fonksyonman Demokratik Jan Konstitusyon An Prevwa Sa. An 1987 Pep Ayisyen Te Pran Pozisyon Kle E Li Chwazi Demokrasi Kom Sistem Politik Pou Mete Dirijan Nan Tet Peyi A.  Akte Politik Yo, Manb Sosyete Sivil Yo, Militan Oganizasyon Popule Yo, Moun Sekte Prive Yo, Peyizan Yo, Manb Sendika Yo, Le A Rive Pou Nou Ofri Peyi A, Pou Nou Ofri Jen Jenerasyon Yo, Yon Lot Avni. Mwen Ta Renmen Tout Konpatriyot Mwen Yo, Isit Tankou Lot Bo Dlo Konprann Sa, Travay Prensipal Yon Gouvebman Tranzisyon, Se Kreye Kondisyon Pou Oganize Eleksyon, Pou Rebay Pep Ayisyen Dwa Granmoun Li Pou-L Chwazi An Tout Libete, Fanm Ak Gason Li Vle Remet Direksyon Peyi A Nan Tout Nivo.  Yon Tranzisyon Pa Ka Debouche Sou Yon Lot Tranzisyon. Frem Yo, Sem Yo, Map Di Nou Yon Bagay, Fok Nou Pa Twonpe Nou Dadverse.  Adverse Pep Aysyen, Se Pa Lapolis Kap Travay San Pran Souf Pou Kwape Ensekurite.    Adverse Pep Ayisyen, Se Pa Gouvenman An, Kap Fe Tout Sa Li Kapab Pou Bay Fos Sekirite Nou Yo Plis Mwayen, Plis Ekipman Pou Regle Sa Ki Pwoblem Nimewo 1 Nou Tout Jodi A, Ki Se Ensekirite. Tout Moun Ki Refize Dinamik Ki Pou Mennen Nou Nan Chimen Eleksyon, Tout Moun Ki Deside Se Nan Vyolans, Nan Kraze Brize, Nan Touye Moun, Pou Yo Pran Pouvwa, Se Pa Nan Entere Pep Ayisyen Yap Travay. Mezanmi, Pep Ayisyen Bezwen La Pe, Pep Ayisyen Bezwen Sekurite, Pep Ayisyen Bezwen Travay, Pep Ayisyen Bezwen Sikule Lib E Libe Nan Tout Peyi A Pou Al Regle Zafe-L, Pep Ayisyen Bezwen Pou Pitit Li Al Lekol San Ke Sote, Paske Se Sa Kap Garanti Yo Yon Avni. Che Konpatriyot Depi Pwoblem Ensekurite A Komanse Regle, We Pa We, Nap Lanse Pwosesus Elektoral La, Pou Nou Remet Pouvwa A Bay Dirijan Pep Ayisyen Ap Gen Poul Chwazi Nan Bon Jan Eleksyon. Depi Jou Mwen Rantre Kom Premye Minis Mwen Komanse Pale Ak Tout Moun, Pati Politik, Sekte Prive, Sosyete Sivil, Oganizasyon Popule.  Mwen Te Toujou Vle E Map Kontinye Cheche Rekonsilye Tout Ayisyen Ki Vle Peyi Nou An Vanse.  Mwen Toujou Angaje Nan Yon Demach Enkluzyon.  Mwen Pa Nan Ekskluzyon, Paske Ayiti Bezwen Tout Pitit Bo-N Volonte Li Yo, Kit Se Sa Ki Isit, Kit Se Sa Ki Lot Bo Dlo, Pou Nou Fe Yon Gwo Kombit Pou Soti Peyi A Nan Malsite. Frem, Sem Gouvenman An Te Mande Peyi Zanmi Nou Yo Pou Yo Vi-N Bay Fos Sekirite Nou Yo Yon Bourad Pou Konbat Gang E Fini Ak Fenomen Ensekurite A.  Peyi Kenya  Aksepte Pran Tet Mss La.    Mwen Vle Rasure Tout Moun, Gouvenman An Ap Fe Tout Sa Li Kapab Pou Mss La Vini Rapidman.  Men Annatandan, Nap Fe Anpil Efo Pou Nou Ranfose Kapasite Entevansyon Tout Fos Sekurite Legal Nou Yo.  Nou Gen Pou Nou We Rezulta Yo. Map Pwofite Remesye Tout Fos De Lod Nou Yo, Pou Pwofesyonalism Yo, Pou San Fwa Yo, Pou Kouraj Yo, Nan Travay Yap Fe Lan Nwuit Kou La Jounen, Pou Bay Populasyon An Sekirite.  Gouvenman An Fe Anpil Jefo Pou Bay Yo Plis Mwayen Plis Ekipman.  Map Felsite Yo, E Di Yo, Pep Ayisyen An Konte Sou Yo.  Yo Bay Prev Ke Nou Gen Kapasite Pou Nou Bay Rezulta, E Nou Pral Kontinye Travay Nan Sans Sa A. Mwen Vle Voye Yon Gwo Kout Chapo Pou  Majorite Lajman Laj Pep Ayisyen An Pou Maturite Li, E Pou Sajes Li, Paske Li Pa Kite Peso-N Vire Loloj Li.  Map Felisite Tou Tout Responsab Politik Ki Chwazi Pou Yo Pa Rantre Nan Mouvman Vyolans Lan.  Depi Demen Nap Kontinye Dyaloge Ak Yo, Ak Sosyete Sivil La E Ak Sekte Prive A Pou Nou Pran Ansanm Tout Desizyon Kap Pemet Nou Soti Tout Bon Nan Kriz La. Map Fini Poum Di Tout Moun Okay, Jeremi, Wanament, Gonaives Tigoav, Mirebalais, Potoprens,  Gade Kalm Yo.  Gouvenman Ak Tout Fos Sekurite Nou Yo, Ap Travay Pou Akitivite Yo Ka Reprann Nomalman.  Mwen Ban Ou Asurans Pep Ayisyen Ap Fini Pa Jwen La Pe, Devlopman Ak Pwosperite. Ansanm, Men Dan Lamen Nap Chanje Desten Nou. Ke Bondye Beni Pèp Ayisyen E Beni Ayiti. Mesi Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ariel la pi rèd kon ke makak Gouvenman An Ap Fe Tout Sa Li Kapab Pou Mss La Vini Rapidman. Ayisyen, Ayisyèn, Sitwayen, Sitwayèn, Sem Ak Frem Yo Bonswa, Mwen Vi-N Pale Ak Nou Jodi A Poum Voye Yon Mesaj Kle Bay Tout Moun Kap Viv Nan Peyi A, Kit Yo Se Ayisyen, Kit Yo", "domain": "rezonodwes.com", "date": "2025-11-07 19:23:51", "url": "https://rezonodwes.com/?p=328182", "image_url": null, "xglm_generated_text_wo_prompt": "ilar tone."}
{"title": "Komite 7 Fevriye 2024 | « PA RETE JOU ANKÒ ! : Akò 21 desanm lan ekspire e tout Ayisyen dwe revolte kont awogans Ariel Henry » - Rezo Nòdwès", "text": "PA RETE JOU ANKÒ! Nou rantre nan faz pote boure . Tout ayisyen revolte kont awogans Ariel Henry ki fin kraze peyi a. Akò 21 Desanm 2022 an te fikse manda premye minis ilegal la pou 7 Fevriye 2024. A minwi aswè a n ap rantre nan yon lòt tanporalite politik. Leve kanpe a jeneral, toupatou se manifestasyon pou Ariel ale. Anpil moun etone pou yon chèf gouvènman pwovizwa apre 30 mwa tonbe fè represyon, touye moun pou I kenbe yon pouvwa li pa gen manda pou li. Ariel Henry fè chwa afwontman, chwa represyon n ap pran responsablite n. Nou rantre nan faz pote boure . Tout ayisyen revolte kont awogans Ariel Henry ki fin kraze peyi a. Le droit est de notre côté. N ap mande polisye nou yo akonpaye pèp la k ap egzije Ariel Henry remèt yon pouvwa li pa t ba li. Se yon revandikasyon lejitim. N ap raple w Ariel Henry kèlkeswa jan sa fini an w ap pote responsablite penal tout zak kriminèl ou yo kont pèp ayisyen an. Pou Komite 7 Fevriye 2024 Hugue Célestin Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "PA RETE JOU ANKÒ! Nou rantre nan faz pote boure. Tout ayisyen revolte kont awogans Ariel Henry ki fin kraze peyi a. Akò 21 Desanm 2022 an te fikse manda premye minis ilegal la pou 7 Fevriye 2024. A minwi aswè a n ap rantre nan yon lòt tanporalite politik. Leve kanpe a jeneral, toupatou", "domain": "rezonodwes.com", "date": "2025-11-07 19:23:55", "url": "https://rezonodwes.com/?p=328128", "image_url": null, "xglm_generated_text_wo_prompt": "ontinue this article with similar tone."}
{"title": "Manif anti-Ariel nan Ti Gwav (videyo) | Rénald Lubérice : « Eske fòs milité entènasyonal la ap vin mate pèp la pou Ariel Henry » - Rezo Nòdwès", "text": "PNH sou Normil Rameau ak Leon Charles fè anpil dezagreman pou kenbe Jovenel Moise ak Lubérice sou pouvwa. Konnia se Frantz Elbe kap fè djòb sal pa’l pou kenbe Ariel Henry, Saurel Yasent, Marjorie Michel, André Michel sou zitòk yo… Qui l’aurait cru….! Jedi Premye fevriye 2024 ((rezonodwes.com))–Ansyen kanson fè et ansyen mèt e seyè nan Palè Nasyonal sou rejim Tèt Kale 2, Jovenel Moise/Lafontant-Lapin-Ceant-Jouthe-Claude Joseph, pwofesè ak ekriven Rénald Lubérice pa mete dlo nan bouch’li pou’l kontinye kritike Dòk Ariel Henry, ke blan yo bay fè yon ti kout an atandan yo jwenn yon lòt « esclave à talent » pou kontinye sèvi enterè yo. Mouche Lubérice bat bravo lakontantman pou mounn Ti Gwav ki pran la ri an mass pou yo rele chalbari dèyè mouche Ariel ki refize konprann yo pa bezwen’n ankò e ke peyi a pa yon savann. Fòk li rive konprann tou li paka fè sa’l vle paseke pèsòn pa janm met men nan lank ni vote pouli. « Moun Tigwav pa nan betiz. Eske fòs militè entènasyonal la ap vin mate pèp la pou ede Ariel Henry rete sou pouvwa nan ilegalite ak ilegitimite dèyè do tout prensip demokratik? « , se kesyon sa Pwofesè Lubérice poze tèt li jodia pandan ke li bliye ke André Michel te poze menm kesyon sa tou la vèy 7 fevriye 2021 pou fen manda konstitisyonèl Jovenel Moise. Rénald Lubérice ki se yonn nan gwo entelektyè aysyen ki chwazi rete nan peyi-a malgre anpil tèt chaje ak « territoires perdus » ki tonbe nan men gwoup gang ke « Ariel Henry ap sipòte « , selon BSA Montana, site nan twit li a Anbasad Ameriken ki « genlè nan 30 mwa ki sot pase yo kominote entènasyonal te bliye mande fè eleksyon « . Eleksyon avèk Ariel Henry ki deja fè eksperyans li an 2015 ak Sweet Micky se « tap dènye bagay pèp aysyen an ta gen bezwen », te siyale Dòktè Josue Renaud nan mwa desanm pase a ki pa wè ki bò BINUH ap pase « pou’vin’n fè yon maskarad eleksyon ankò avèk PHTK ». Moun Tigwav pa nan betiz. Eske fòs militè entènasyonal la ap vin mate pèp la pou ede @DrArielHenry rete sou pouvwa nan ilegalite ak ilegitimite dèyè do tout prensip demokratik? @USEmbassyHaiti genlè nan 30 mwa ki sot pase yo kominote entènasyonal te bliye mande fè eleksyon #RED pic.twitter.com/nlP7DIF1P2 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "PNH sou Normil Rameau ak Leon Charles fè anpil dezagreman pou kenbe Jovenel Moise ak Lubérice sou pouvwa. Konnia se Frantz Elbe kap fè djòb sal pa'l pou kenbe Ariel Henry, Saurel Yasent, Marjorie Michel, André Michel sou zitòk yo... Qui l'aurait cru....! Jedi Premye fevriye 2024 ((rezonodwes.com))--Ansyen kanson fè et ansyen mèt e seyè", "domain": "rezonodwes.com", "date": "2025-11-07 19:23:56", "url": "https://rezonodwes.com/?p=327846", "image_url": null, "xglm_generated_text_wo_prompt": "s. Continue this article with similar tone."}
{"title": "Komite 7 fevriye 2024 : « Ariel ki merite antre nan liv Guinness Records rete 7 jou, vle’w pa vle pou wete kòw la » - Rezo Nòdwès", "text": "Mèkredi 31 janvye 2024 ((rezonodwes.com))– « Ariel Henry, Guinness World Records genyen pou l pibliye non w « , se sa ansyen Depite Hugues Celestin ekri nan yon nòt li pataje ak journal Rezo Nòdwès, pou’l demontre tout wòl Dòk la jwe nan yon gouvènman chaje ak anpil « esclave à talent » ki pa rive malgré tou montre yo itil pou peyi-a. Ariel Henry, ki dapre Komite 7 fevriye 2024, ta sipoze rete 7 jou sou pouvwa a, si tout bon li respekte tèt li ak dènye akò li te siyen an, jwi anpi wòl ke Guinness Records ta sipoze panche sou sa. « Ou premye minis, ou prezidan, ou jij, ou palmantè. San konte wap travay depatman deta meriken « , se tout pozisyon sa yo ansyen minis Enteryè gouvènman Michel Martelly ap okipe jodi-a. Men pou Komite 7 fevriye ki gen pou prezidan Depite Celestin, « Ariel Henry, menm si li kontinye dodinen, ak panse li ka kreye divèsyon pou kraze batay pèp la, se ra se ta . » Dapre li mouche Ariel Henry, manzè Emmelie Prophète, mouche Nesmy Manigat, mouche Andre Michel e latrye ki se yonn nan pi move elèv eki parèt kreten nan lekòl Transparency Ineternational pou Karayib la avèk yon nòt san mwayèn 17 pwen sou 100 e ki klase preske nan ke klass la 172 è plas sou 180, p a gen anyen li ka fè ankò pou detounen pèp la . Li fini pou’l di e nap site « Ou mèt fè lestonmak bonbe, zepòl kare ou prale. Fwa sa w ap resi kenbe pawòl ou, mètdam ! » Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 31 janvye 2024 ((rezonodwes.com))-- \"Ariel Henry, Guinness World Records genyen pou l pibliye non w\", se sa ansyen Depite Hugues Celestin ekri nan yon nòt li pataje ak journal Rezo Nòdwès, pou'l demontre tout wòl Dòk la jwe nan yon gouvènman chaje ak anpil \"esclave à talent\" ki pa rive malgré tou montre yo", "domain": "rezonodwes.com", "date": "2025-11-07 19:23:58", "url": "https://rezonodwes.com/?p=327778", "image_url": null, "xglm_generated_text_wo_prompt": "ontinue this article with similar tone."}
{"title": "Lansman Sant kiltirèl Lakayannou (SAKLA) - Rezo Nòdwès", "text": " Li fè 9h nan maten. Nou samdi 9 desanm 2023, nou nan Anba Rezen Resto , rue Gabart, komin Petyonvil. Pèsonn pa djige solèy la. Petyonvil ap mache mache l kè kal. Epoutan, gen yon istwa ki pral kòmanse. Yon lòt fenèt ki pral louvri : prezantasyon ofisyèl Sant kiltirèl Lakayannou (SAKLA) . Se nan yon ansyen abitasyon sikriyè, yon batiman ki la depi 1851, ki kenbe kadans li, malgre kay sa resevwa anpil pataswèl anba men yon tan k ap chanje tanzantan, famiy Pradel Délatour di yo fenk kare karese eritaj nòb sila, se la SAKLA jwenn premye batèm sosyal li. Pou lanse seremoni an, apre kèk tan atant, alapapòt, Gardoph ST JEAN ak Ralph Kenderson CADET woule tapi wouj pou swete envite yo byenvini epi mande yo chante ansanm ak tout ekip SAKLA im nasyonal peyi a. San pèdi tan, Delege òganizasyon an, Gardoph ST JEAN, prezante istorisite SAKLA ki pran nesans, selon Responsab la, depi lè yo te nan inivèsite. Premye grenn nan t apral kòmanse boujonnen nan ane 2019 lè deba yo te kòmanse sou lakilti, sosyete, idantite, solidarite, òganizasyon ak evenman kiltirèl. E se « nan objektif non sèlman pou ankouraje kreyasyon plis aktivite kiltirèl nan peyi a, men tou, konble vid nan kesyon sila ki koz nou wè nesesite pou kreye SAKLA .» Selon Gardoph. Pi lwen, pou Prezidant SAKLA, Djénane LOUICIUS, nan mo sikonstans li, fè konnen « SAKLA gen misyon bay kilti peyi Ayiti jarèt. Fè pwomosyon valè, tradisyon, idantite, zèv kreyatè ayisyen yo, elatriye. Epi nou vle toujou rete djougan, rete soude pou atenn objektif yo, pouse limit yo. E malgre difikilte, nou p ap kanpe nan wout .» Pou Prezidant lan, SAKLA dwe fè bagay yo diferan pou ede nan konstwi yon sosyete ki pi jis, pi ekitab. Yon sosyete ki ka rive yon jou pou li gade tèt li nan miwa epi pou li fyè de sa li wè a. Se yon gwoup jèn fanm ak jèn gason ki parèt ak anpil chalè sou vizaj yo ki lanse Sant kiltirèl Lakayannou (SAKLA). Anba kredo, « Amitié, Solidarité, Identité », sa ki pran fòm twa wòch dife ki se fondman SAKLA, nouvo komite a pwomèt pou fè sa li kapab pou bay kilti ayisyen an bourad nan valorize sa tè Dessalines nan genyen kòm idantite, kilti, richès patrimonyal, zèv atistik, elatriye. SAKLA kwè nan Amitye, Solidarite ak Idantite pou atenn objektif asosyasyon an. Solidarite enpòtan anpil pou bati yon sosyete ekilibre. Amitye sa jwenn sous li depi lè yo te etidyan. Apre lekòl, yo rete solid. Pi devan, malgre okipasyon chak manm, yo chache diferan mannyè pou solidifye amitye sila yon fason pou yo travay ansanm pou bonè sa yo pi renmen an, Ayiti. Se yon  cheminman enteresan. Yon bèl esperyans ki ka sèvi leson sa ki dèyè. Li pa fasil pou jwenn sa.  Souvan apre lekòl, apre inivèsite, chak moun al fè wout yo. Nan ka SAKLA, yo di fòk yo vanse ansanm. Ochan pou sa! SAKLA kwè nan reyalite lakou, nan savwafè ki jwenn fondas nan mitan peyizànri ayisyen an. Se petèt pou sa menm gen sak nan non regwoupman an. Oui. Nan SAKLA, nou wè sak ( djakout ) ki senbolize kèk pratik kiltirèl ki marande ak kotidyen pèp ayisyen an. Sa ki lese anpil moun kwè, mesyedam SAKLA yo parèt an granmoun ak djakout yo plen grennen. Sak oubyen djakout senbolize lespwa nan kay la sitou lè manman oubyen papa ap rantre ak sak la plen. Lè papa sot nan jaden, reflèks tout moun se al nan sak la. Menm jan djakout Kouzen Zaka gen reprezantasyon pa li. San konte espresyon lakayannou , yon varyasyon rejyonal(Nò) ki antre nan kesyon an. SAKLA, yon non ki charye yon bann senbolis. Yon òganizasyon ki dwe pote lespwa. Nan okazyon lansman Sant kiltirèl Lakayannou , anpil bèl mizik ki benyen nan kilti ayisyen an te karesere zòrey envite yo. Yon lòt bò, se vwa Wadley ZÉPHIRIN powèt-dizè ki te envite asistans lan nan yon bèl vwayaj atravè tèks divès otè ayisyen. Yon anbyans ki te pote yon lòt koulè nan lansman ofisyèl SAKLA. Pou moun ki la, se te rejwisans total. Kèk envite remakab te reponn prezan : Madam Gertrude SEJOUR (Manman atis Tifane) k ap dirije Fondation Maurice Sixto, komedyen Wally (ki entèpretre trè byen Maurice Sixto), Taïsha SEJOUR, elatriye. Men lis moun ki nan Komite direktè Sant kiltirèl Lakayannou (SAKLA): Nan do komite sila, gen yon ekip ki kanpe tòf pou ede SAKLA ranpli misyon li: Roosevelt AUGUSTIN, Ralph Kenderson CADET, James ENGÉ, Peterson SYLVAIN, Jonathan SYLVESTRE, Ralph Andy SANTANA, Jocelyn CASIMIR, Vaska Lenz LUBIN, pou nou site sa yo sèlman. Yon ekip kad ki gen fòmasyon nan divès domèn : Sosyoloji, Dwa, Kontabilite, Diplomasi, Edikasyon, Fotografi, elatriye. Yon bèl koleksyon lespri ki ka fè yon nouvo jou leve sou Ayiti, si yo rete solid jan kredo yo a di sa. Annatandan SAKLA kòmanse louvri zèl li byen gran pou ede Ayisyen konprann enpòtans kilti li ka jwe nan tout pwosesis tranfòmasyon sosyal ak ekonomik, ekip k ap dirije òganizasyon an voye di nou, demen ka pi bèl. Kidonk, bat pou nou la, paske ak SAKLA, se sa ka la ka wè l. Pou jwenn Sant kiltirèl Lakayannou (SAKLA): Telefòn / WhatsApp): +5094061 60 16 Imel : infosakla@gmail.com Oubyen pase nan adrès sa : #56, rue Acacia prolongée, Christ-Roi, Pòtoprens, Ayiti Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Li fè 9h nan maten. Nou samdi 9 desanm 2023, nou nan Anba Rezen Resto, rue Gabart, komin Petyonvil. Pèsonn pa djige solèy la. Petyonvil ap mache mache l kè kal. Epoutan, gen yon istwa ki pral kòmanse. Yon lòt fenèt ki pral louvri : prezantasyon ofisyèl Sant kiltirèl Lakayannou (SAKLA). Se nan yon ansyen abitasyon", "domain": "rezonodwes.com", "date": "2025-11-07 19:24:02", "url": "https://rezonodwes.com/?p=325004", "image_url": null, "xglm_generated_text_wo_prompt": "inue this article with similar tone."}
{"title": "« Analiz vyolans nan relasyon ant patnè entim”, Pwofesè Hancy PIERRE - Rezo Nòdwès", "text": " Relasyon ant patnè entim se yon relasyon entim ant patnè pou nou pi byen di l.Kidonk se relasyon an ki entim anplis nou jwenn plizyè nivo entimite tankou yon premye kontak (yon konesans),yon relasyon konsa konsa ki sou lèzèl epi yon relasyon ki rive lwen.Twazyèm nivo relasyon an ap plis enterese nou; sila mande echanj, atachman ak lanmou.Nan sans sa entimite a konsidere yonn ak lòt nan yon relasyon sere ki chita sou enplikasyon nan sa yo menm ap panse (Levinger ak Snock (1972), Fischer ki site yo (Fischer,1987:37-38).Yon nivo relasyon  entim ant patnè jan li sere a èske l gen plas pou vyolans.Vyolans yon patnè entim anbrase plizyè zak pou kontwòl seksyèl, sikolojik, fizik, ekonomik ak lòt ankò kont fanm ak ti jenn san konsantman yo nan menas yon patnè ou byen yon ansyen patnè “ (OMS, 2017), se Rodnez ki site definisyon sa (Rodnez,2019:5).Nou  pap di plis, entèvenan anvan an deja pale sou vyolans li menm. Nan analiz nou jounen jodi a li ta bon pou nou konsidere mak fabrik relasyon an li menm epi anviwonman relasyon sila.An nou gade mak fabrik relasyon entim yo.Konsa  sikològ Fischer panse :”relasyon entim yo enpòtan anpil, yo ale lwen men tou yo frajil nan rapò ak lòt la”(ibid, p 42).Anpil etid montre, nan koumansman relasyon yo gen tandans pou yo sèlman pozitif men l ap pase nan yon lòt moman kote gen kritik ak kontwòl sou konduit patnè a.Nou kapab konstate deja jèm vyolans nan relasyon sa a.Devlopman relasyon an chita tou sou konfli; plis li pi sere gen tandans pou nou pa konsidere diferans yo ak pèsòn lòt la (ibid, p 39). Anpil Kritik nou jwenn se presyon pou lòt la menm jan avèk ou san wete san mete.Diferans pèsonèl li pa dwe manifeste nan sans sa.Se yon fòm vyolans atitid sa ye.Rechèch yo demontre plis relasyon ap mache nou ka jwenn kominikasyon yo bese menm aktivite fè sèks tou.Aprè 8 lane se yon moman kritik (ibid, p 40).Sa pa vle di se ra se ta.Nan fen analiz la n ap eseye gade solisyon rechanj pou evite vyolans nan relasyon entim ant patnè. Kounye a , an nou gade jan anviwonman an jwe sou relasyon entim ant patnè yo.Kouman vyolans la manifeste l.Eksperyans relasyon anvan yo nan fanmi konte anpil pou konprann relasyon entim patnè yo ap viv chak jou.Mank atansyon nan anfans yon moun se yon kòz relasyon chirepit ak vyolans pi devan nan la vi youn moun.”Yon anfans kontrarye kapab gen yon efè pi lwen nan pèsonalite yon endividi, nan konpetans sosyal li ak kapasite l pou fè fas kare ak jere relasyon entim li”( Howe,1997:117).Gen yon lòt fenomèn pou nou lonje dwèt sou li ki se “relasyon depandans ak lòt la(co-dépendant, nan lang franse).Se sila yo ki enterese bay lòt la atansyon depase san li pa atann li jwenn afeksyon nan atansyon an retou.Se yon mank lanmou endividi a nan anfans li ki mande anpil bezwen sekirite ak atansyon. Atitid sa se yonn nan sous vyolans nan relasyon entim ant patnè (ibid, p 180).Pou nou ka analize vyolans n ap pale a, Howe fè konnen :”yon bon pati konpòtman ki menase epi vyolan se yon tanta pou kontwole lòt la epi anpeche l kite fwaye a” ( ibid, p 183). Sa k dwe fèt? Kesyon sa pa gen yon sèl repons.Pwoblèm vyolans nan relasyon entim ant patnè se yon gwo mòso.Nou jwenn anpil kòz , sa ki nan sistèm la, kòz ekonomik epi devlopman sikososyal yon endividi depi anfans li.M ap ban nou reflechi sou pwoblèm sa nan jounen entènasyonal Eliminasyon Vyolans kont fanm ak ti fi (25 novanm 2023)  ak sou fason pou jwenn mwayen pou evite move ajisman sa yo menm rive elimine yo.Annatandan,nou ta renmen lonje dwèt sou enpòtans wòl kominikasyon nan relasyon ant patnè.Konsa Gottman (1979), se Fischer ki site l (1987) :”patnè ere yo manifeste menm nan sitiyasyon dezakò nan yon diskisyon , yon atitid aksepte pozisyon patnè li a.Men, patnè ki pa viv ere yo gen yon defisi kominikasyon yo menm nan pa aksepte ditou pozisyon lòt patnè a”. Pwofes è Hancy PIERRE, Travay è sosyal. P ò toprens,23 novanm 202 3. Dokiman pou konsilte -David HOWE (1997), la teoria del vinculo afectivo para la practica del trabajo social,Paidos, Buenos Aires. 283 p. -Gustave-Nicolas FISCHER (1987) Les concepts fondamentaux de la psychologie sociale, Bordas , Paris.209 p. -Naama RODNEZ (2019), “ Etude descriptive des initiatives de soutien aux femmes victimes de violence conjugale développées par l’Association des Femmes pour le Développement de Beaumont ,AFDB”,Mémoire de licence en Service Social, Université d’Etat d’Haiti.Non publié. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Relasyon ant patnè entim se yon relasyon entim ant patnè pou nou pi byen di l.Kidonk se relasyon an ki entim anplis nou jwenn plizyè nivo entimite tankou yon premye kontak (yon konesans),yon relasyon konsa konsa ki sou lèzèl epi yon relasyon ki rive lwen.Twazyèm nivo relasyon an ap plis enterese nou; sila mande echanj,", "domain": "rezonodwes.com", "date": "2025-11-07 19:24:04", "url": "https://rezonodwes.com/?p=324091", "image_url": null, "xglm_generated_text_wo_prompt": "ue this article with similar tone."}
{"title": "ECCREDHH rann Gouvènman sa responsab zak vyolans kap fèt sou popilasyon sivil nan Site Solèy - Rezo Nòdwès", "text": "<< Òganis Defans Dwa moun ECCREDHH esprime preyokipasyon l sou zak vyolans kap fèt sou popilasyon sivil nan Site Soley ak zòn ki Viwonnen l yo epi Rann Gouvènman sa responsab >> Depi 2 jou gwo tansyon lapèrèz tabli sou sou Site Soley, Douya, Sat, Vensan,  Tènwa,  Blancha, Divivye,  Fontèn,  Pyè 6, Fourjy, Leurbourg,  Maren apre Lanmò chef Gang isca. Gwo latwoublay eklate,  Zam ap tire nan tout zòn nou sot site la yo depi jou sa. Gwoup ak zam ap Simen dèy ak laterè sou popilasyon sila ki pa janm kapab viv yon klima lapè. Tansyon gwoup ame sila yo gentan pote ale lavi plizye ayisyen epi plizye kay pase Anba flanm dife. Gwoup ame yo bay piga lè yo vle, yo kidnape ak Sasinen moun yo vle, yo san krent. Anba zye Leta moun ap Sasinen, Anba zye Leta popilasyon ap maspinen epi Matirize. Òganis Defans Dwa moun ECCREDHH rete Kwè gwoup ki pote Zam yo pa t’ap gen tout pisans sa yo, tout fòs frap sa yo ak tout pouvwa sa yo si Leta pat Makonnen sosis li ak yo. Se Leta sa Ariel Henry ap dirije. Leta k’ap souse san pèp, leta k’ap Sasinen pep, leta k’ap planifye lanmò pèp. E se yon wont pou tout fanm ak gason ki fè pati pouvwa sanginè sa kap kontinye pilonnen dwa moun. Òganis Defans Dwa moun ECCREDHH konstate Ariel Henry fè Dwa moun tounen twal mouye pou l pilonnen e se pou sa ECCREDHH mande pou plent kontinye depoze kont pouvwa sa espesyalman kont Ariel Henry paske yon Jou Lajistis ap reprann eskanp figi l, lap sispans anba grif piyajè ak konplotè e menm si lòtè zak kriminel sila yo ta gentan fè vwèl pou peyi san chapo, zosman yo ap trennen devan tribinal pou kondanasyon. Òganis Defans Dwa moun ECCREDHH egzije mezi pran prese prese pou tabli klima lapè nan kominote yo.. Pou Otantifikasyon: Me Louimann MACEUS,av, Sekretè jeneral ECCREDHH Me Gesnel PIERRE, Av. Kowòdonatè jeneral ECCREDHH Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "> Depi 2 jou gwo tansyon lapèrèz tabli sou sou Site Soley, Douya, Sat, Vensan, Tènwa, Blancha, Divivye, Fontèn, Pyè 6, Fourjy, Leurbourg, Maren", "domain": "rezonodwes.com", "date": "2025-11-07 19:24:07", "url": "https://rezonodwes.com/?p=323676", "image_url": null, "xglm_generated_text_wo_prompt": "e this article with similar tone."}
{"title": "Kloti mwa kreyòl : Rektè Inivèsite Leta Ayiti a, pwofesè Fritz Deshommes, mande pou lang kreyòl la antre pi fon nan Lajistis - Rezo Nòdwès", "text": " Nan « Marriott Hotel », jedi 26 oktòb 2023 a, Akademi Kreyòl Ayisyen selebre davans 40 èm Jounen entènasyonal lang ak kilti kreyòl epi klotire seri aktivite Mwa kreyòl li te tanmen depi 6 oktòb. Nan mitan anbyans kote plizyè atis ak gwoup t ap deplòtonnen fwi talan ak kreyativite yo, diskou rektè Inivèsite Leta Ayiti a, pwofesè Fritz Deshommes, rezonnen tankou yon kout klòch sètase pou fè konprann gen nesesite pou lang kreyòl okipe plis plas nan lajistis. Pou li antre nan nannan diskou li a, pwofesè Fritz Deshommes dabò « lonje dwèt sou yon reyalite n ap viv chak jou, k ap vegle jou nou, san nou pa pran tan ni gade, ni reflechi sou li ». E se konsa, otè « Ce pays qui s’ignore / Yon peyi ki pa konnen valè tèt li », tonbe dewoule yon ansanm kesyònman ak konsta : « Èske nou konsyan nou kontinye ap jije moun nan yon lang yo pa konprann? San yo pa konnen ki sa y ap di sou yo ? Pou ki sa tribinal kondane yo oswa pou ki sa tribinal libere yo ? Ki sa lalwa repwoche yo ? San yo pa konnen ki sa yo dwe oubyen ki sa yo pa dwe fè pou Leta ak lasosyete konsidere yo kòm moun ki respekte lalwa ? Paske :Lwa yo, regleman yo, kòd yo pa an kreyòl; Pledwari yo pa fèt an kreyòl; Jijman yo pa ekri an kreyòl; Pi fò dokiman lajistis, tankou somasyon, sitasyon, elatriye, pa an kreyòl. Epi, menmsi gen kèk dokiman ki gen vèsyon kreyòl se pa tout tan mo ak konsèp yo n ap itilize yo korèk. Pa egzanp, pou yo tradwi « mandat d’amener », yo konndi « manda ralemennenvini ». Sa k pi rèd la, menm lwa yo konn depaman ak reyalite sosyojiridik peyi a. Lwa ki ekri an franse yo pa toujou menm ak regleman, ak prensip kominote yo aplike an kreyòl. Dwa enfòmèl la, dwa koutimye a, ki pèmèt rezoud anpil anpil konfli nan mitan moun ki pale kreyòl yo, pa toujou menm ak lwa, kòd, dokiman jiridik sistèm ofisyèl la rekonèt. Kèk pwopozisyon pou chavire sitiyasyon tètchaje sila a ki pa respekte dwa lenguistik pèp ayisyen an Apre li fin soulve kèk kesyon ak konsta, pwofesè Fritz Deshommes fè konprann « se tout enstitisyon lajistis, se tout profesyonèl domèn nan, ki pou mete men ». pou reyalite a chanje bò. Pi devan, li fè konprann : « N ap bezwen patisipasyon jij, komisè, sibtiti, avoka, grefye, isye, notè, apantè, fonde pou vwa ak tout lòt aktè sistèm jistis lan. Men toudabò, se Ministè Jistis ak Konsèy Siperyè Pouvwa Jidisyè a (CSPJ) ki dwe pran lidèchip kesyon an. Se yo ki pou ba l oryantasyon. Se yo ki pou mete resous ak bon jan estrateji pou kòz la vanse kòmsadwa. Akademi Kreyòl Ayisyen ak tou Inivèsite Leta a ka bay yon gwo koutmen. Nan konbit sa a, anpil lòt enstitisyon Leta ak Sosyete Sivil la dwe pote kole, tankou : Lekòl Majistrati (EMA); Biwo Pwotektè Sitwayen; Federasyon Bawo Avoka Peyi d Ayiti; Lekòl Bawo Avoka yo; Òganizasyon Dwa Moun; Oganizasyon Dwa Fanm; Asosyasyon Majistra; Asosyasyon Paketye; Asosyasyon Grefye; Asosyasyon Isye; Asosyasyon Notè; ONG k ap travay nan domèn lajistis; Òganzasyon k ap travay pou lang kreyòl yo, elatriye. N ap bezwen tou kontribisyon lengwis, sosyològ, antwopològ, sikològ, tout save ki maton nan plizyè domèn lasyans, kit se syans sosyal, kit se syans moun, kit se syans aplike. Se pou sa Inivèsite yo, Lekòl siperyè yo, pa dwe rete dèyè ». Rektè a di Inivèsite Leta a gentan anbake, li envite Ministè jistis antre nan won an « Deja mwen ka ban nou garanti Inivèsite Leta gentan anbake nan demach sa a. Ak tout Fakilte Lengwistik Aplike, Lekòl ak Fakilte Dwa yo ak tout lòt Fakilte nou yo nan Pòtoprens tankou pwovens, nou pare pou nou pote kole. Mwen ka di tou, ak pèmisyon Prezidan AKA a, Akademi Kreyòl la pare tou. Pou konnye a, annatandan Ministè Jistis ak CSPJ ranmase kòz la – sou pwen sa a, nou jwe sou Minis Kilti a ki se yonn nan pèsonaliteki te ede chwazi premye Akademisyen yo pou l pale nan zorèy Minis Jistis la pou nou -, annatandan tout lòt aktè nou site yo pran dispozisyon pou bay lang kreyòl la pasaj ak ouvèti nan domèn lajistis », nou t ap site pwofesè Fritz Deshommes. Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan « Marriott Hotel », jedi 26 oktòb 2023 a, Akademi Kreyòl Ayisyen selebre davans 40èm Jounen entènasyonal lang ak kilti kreyòl epi klotire seri aktivite Mwa kreyòl li te tanmen depi 6 oktòb. Nan mitan anbyans kote plizyè atis ak gwoup t ap deplòtonnen fwi talan ak kreyativite yo, diskou rektè Inivèsite Leta Ayiti a, pwofesè", "domain": "rezonodwes.com", "date": "2025-11-07 19:24:08", "url": "https://rezonodwes.com/?p=322937", "image_url": null, "xglm_generated_text_wo_prompt": "ntinue this article with similar tone."}
{"title": "Dat : dechaj pawòl pwetik Jean Baptiste Anivince - Rezo Nòdwès", "text": " Langaj pèmèt lòm fiske tan an ak fikse li nan tan an, anpi tanmen yon kominikasyon jwisif ak tèt li, pandan l ap pale ak tout moun. E sa li pa rive nomen, konprann ak pale yo pa monn pou li oubyen pa gen egzistans pou li. San bliye li pale ak eleman yo oubyen fè yo pale, mete yo annimasyon nan mezi konsyans langaj li kapab rive. Konsa, mòd langajyè a vin alafwa yon fòm dechaj pilsyonèl, yon fason pou lòm nomen, pou li bay direktif oubyen pou li transmèt siy yo oubyen sans yo. Lè lòm vin powèt, se menm demach la li rapousuiv sou yon nivo ki pi sansib. Powèt Jean Baptiste Anivince pa depaman ak lojik sa a. Nan powèm larivyè sa a, powèt la depale. Li pale tout kalite koze, nan tout kalite enonsyasyon pou li konstui yon sistèm bèltiz, kote youn nan lòt ak youn rantre nan lòt. Nan rekèy Dat, Jean Baptiste Anivince pran lemonn daso. Li transfere, modifye eleman yo pou l fè powèm nan kreyatè pwòp ansanm li, nan yon lojik ensiswatil li anvi viv. S on powèm ki pa bay yon tan istorik regle anyen pou li. Menm si konsyans powèt la, nan moman l ap viv la pote enfliyans bèltizay epòk li. Pou powèt la sa jwenn matyè pwetik li, li tanmen mete tan istorik yo nan yon sèl ansanm, fè yo kwaze, dekwaze, marande yo, mete yo an dyalòg pou l kapab konstrui panse pwezi a. Yon panse pwetik ki pa lòt pase pwovèb popilè sa a ki trennen dèyè li yon vizyon katasis : « Si m pa pale m ap toufe ». Anivince pwopoze n yon powèm SMPPMT! Se pou sa n reyalize, se yon powèm k ap mime tout sa lavi a gen ladan l. Tout sa mo yo kapab trennen kòm eleman aanndan yo, anpi ba yo yon konsyans vi ak nanm pou li kreye yon monn kote tout sa k sanble ak sa ki pa sanble, ransanble. Se pou sa, lide yo oubyen enonsyasyon powèm nan fèt tankou yon ti bebe k ap babiye, k ap aprann pale, k ap rakonte tout listwa, mele tout listwa anpi koyerans lan tradui nan ak langajyè a piske sa l ap pale yo se ak lang lan l ap pale yo, se ak mo l ap pale yo, se ak maryaj mo l ap pale yo. Sitou se anndan tan reyèl la li pran yo men ki vin gen pwòp egzistans yo apa, anndan powèm nan pou li jwi ekilib pwòp li. « depi m piti m jwenn/ 17 oktòb ap senyen/ powèt yo anonse siklòn andan mo yo/ kote kouvèti tan an/ Manno! ekri n ap ekri/ jouk lanmò konn valè n/ letènite n jèn toujou/ revolisyon an ap bouyi lontan/ peyi a prèske bon/ mòtèl!/ sonje powèm nan souvren » Dat se pa yon powèm klasik k ap trennen yon lide progresif, tankou monn reyèl la te ka fè li. Se pa yon disètasyon l ap fè, nan monn l ap kreye a, li òganize pwòp mèkaba li pou li sa kenbe pwòp ekilib li nan labirent li kreye a. Se sa ki fè, rantre nan powèm nan se youn. Konn kilè sòti a ap fèt se de. Konn ki kote sòti a ap fèt se twa, anpi ki kote powèt la vle rive se kat. Paske vè yo pa pote lide ki fini. Toujou gen yon anvi konnen ki tache anndan vèsè yo ki pou kenbe fil lekti eskande powèt la pwopoze lektè a. Se yon powèm ki twouve sans li anndan sistèm operasyonèl mantal lòm k ap vomi lapanse sou tout fòm. Kote chak panse kapab trennen yon lòt panse menm si n ta pretann yo pa gen koyerans. Panse pwetik sa a vini san enfliyans mòd operatwa eksteryè yo, li sèlman sibi griy kritik òganik mantal powèt la pou powèm nan pa pèdi esans endepandans li parapò ak reyalite a. Rekèy la  pa yon powèm espiral non plis tou, menm si li pote anndan l yon estetik/ bèltiz kawo ladan. Paske, lide ki pa fini yo, pa rekomanse nan pwolonjman powèm nan. Okontrè, se lòt ki ajoute, oubyen tou pa gen mouvman woulawoup oswa grafik sikilè k ap taye banda. Jan nou te di l pi wo a, s on powèm k ap mime pwòp tan li nan tan an, k ap mime fòm bouch linivè k ap ouvè, fèmen pou kreye mèvilis. Piske l abite tout bagay, tout bagay sa yo kapab pale anmenmtan pou karyonnen diferan yo se menm sanblab yo, paske yo gen menm esans ak sibstans ; yo se rezilta matyè ak lespri. Nan rekèy sila, lanmou pase pran malsite, peyi, lanmò, ensekirite, lamizè, idantite, kriz anviwonman, elatriye. Anpi li kreye yon tablo senfonik pou li pale. Se yon mantal ki plen, ki anvi dechaje li, anpi li jwenn bouch powèt la ki sèvi li pasaj, ki sèvi li kanal. Anivince Jean Baptiste, pa kapab ankò, se yon kri li pa kapab kenbe ankò devan reyalite yo k ap bwase bil mantal li anpi ki pran fòm yon powèm k ap kouri kite zòn li abite a, paske viv nan reyalite sa yo se pran gaj mò sibit. Dat se yon demonstrasyon powetik k ap bere legzistans lan nan fason pa li. Yon pwopozisyon literè ki fèt ak tout kalte langaj, jwèt mo, jwèt son, sitasyon, men ki pa sèlman enskri li nan yon demach fòmalis. Men pito yon maryaj reyalis ak fòmalis pou powèt la ponn yon konsyans monn, yon jewometri sibstansyèl pou ede lòm nan konba li, nan dezi egzistansyèl li, pou li sa kreye yon bèlte kalman trankilizan pwetik pou ede lòm rezilye anba reyalite ki depase li yo, pou pèmèt li espere demen kapab pi bèl nan tout konpatiman li. Orso Antonio Dorélus Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Langaj pèmèt lòm fiske tan an ak fikse li nan tan an, anpi tanmen yon kominikasyon jwisif ak tèt li, pandan l ap pale ak tout moun. E sa li pa rive nomen, konprann ak pale yo pa monn pou li oubyen pa gen egzistans pou li. San bliye li pale ak eleman yo oubyen", "domain": "rezonodwes.com", "date": "2025-11-07 19:24:09", "url": "https://rezonodwes.com/?p=322932", "image_url": null, "xglm_generated_text_wo_prompt": "tinue this article with similar tone."}
{"title": "Mesaj Akademi Kreyòl Ayisyen nan okazyon 28 oktòb,Jounen entènasyonal lang ak kilti kreyòl pou ane 2023 - Rezo Nòdwès", "text": "Lang kreyòl, premye senbòl idantite nou, Ayisyen, kòm pèp, se yon zouti kominikasyon plizyè milyon moun nan peyi Ayiti itilize. Li toujou jwe yon wòl pwennfèpa nan tout dinamik sosyal ki vize yon alemye pou pèp ayisyen an. Lang kreyòl la, se tankou yon rezèvwa fòs ak enèji ki toujou akonpanye pèp la nan tout mouvman chanjman ki anbrase byennèt ak diyite moun an jeneral. Yonn nan pi bèl egzanp nou ka rale mete sou tapi a se fonksyon inifikatè oubyen wòl “siman sosyal” lang sa a jwe nan tout peripesi zansèt nou yo te kwaze sou chemen yo, nan batay yo t ap mennen pou yo te kapab demantibile kolonizasyon ak lesklavaj epi brandi flanbo libète an gran jan 1e janvye 1804, nan vil Gonayiv. Jounen jodi a, nan okazyon 40èm selebrasyon Jounen entènasyonal lang ak kilti kreyòl, Akademi Kreyòl Ayisyen santi ankò nesesite pou li raple wòl fondamantal lang kreyòl la dwe toujou jwe si nou deside ba li plas li merite nan dinamik tout aksyon ak diskou ki vize devlòpman ak pwogrè. “Lang kreyòl: yon zouti devlòpman dirab” se tèm enstitisyon an chwazi pou selebrasyon mwa lang ak kilti kreyòl 2023 a. Pou gen devlòpman dirab, lang ak kilti popilasyon an dwe vin premye pyon aksyon devlòpman an, yon fason pou li kapab patisipe nan pwosesis devlòpman an. 28 oktòb, se temwanyaj yon vizyon inite ki soude pèp kreyolofòn yo pi plis toujou. Ane 2023 a make 40 lane depi yon gwoup entèlèktyèl, kreyolis ak divès kominote kreyolofòn te reyini nan zile Sechèl pou yo te bwase lide sou posibilite ak avni lang kreyòl la. Akademisyèn grandèt, an 2023, Madam Adeline Chancy te nan mitan deba sa yo pou Ayiti, toupatou nan peryòd la. E se konsa, yo te mete yo dakò pou yo te konsakre 28 oktòb chak ane kòm Jounen pou tout kreyolofòn sou latè selebre lang ak kilti kreyòl nan tout divèsite li, nan tout imansite richès ki karakterize lang kreyòl la. Jodi a, nan okazyon jounen istorik sa a, Akademi Kreyòl Ayisyen swete tout kreyolofòn sou latè, tout kominote kreyolofòn nan Karayib la ak nan Oseyan endyen yon bèl anbyans selebrasyon lang ak kilti kreyòl. Se okazyon tou pou nou raple devlòpman ak reyònman lang kreyòl mache men nan men ak volonte chak kominote kreyolofòn manifeste pou lang kreyòl la pa gen limit nan kèlkeswa domèn lakonesans. Devlòpman ak reyònman lang kreyòl la mache pye pou pye ak travay pwodiksyon / kreyasyon, nou menm kreyolofòn nou chwazi fè ladan li, san neglije rechèch syantifik sou lang lan ak nan lang lan. Se yon evidans lang ak kilti kreyòl se zèl kat nou gen nan men nou pou nou afime idantite nou kòm pèp rezistan, rezilyan ki te rive fòje pwòp zouti pou nou kominike nan mitan lanfè kolonizasyon ak toumant lesklavaj. Lang ak kilti kreyòl se rasin ki lyannen nou ansanm, ki fè nou konekte yonn ak lòt, ki fè nou santi nou pwòch yonn ak lòt, malgre jewografi ta elwanye nou. Karantyèm Jounen selebrasyon lang ak kilti kreyòl sa a envite nou reflechi sou divès defi nou menm pèp kreyolofòn genyen pou nou leve, nan sa ki konsène entegrasyon efektif lang lan nan espas administratif, nan dokiman ofisyèl, nan diskou fòmèl, elatriye. Pi plis toujou, yon pledwaye pou nou remete sou tab la konsènan pwopozisyon pou kreyòl vin yonn nan lang ofisyèl nan Karikòm, se yon nesesite istorik, e menm moral. Ayiti pou kont li, p ap kapab genyen batay sa a, men ansanm ak lòt peyi / teritwa kreyolofòn yo nan Karayib la, n ap rive ansanm. Nou menm pèp ki pale kreyòl genyen non sèlman yon redevans anvè pwòp tèt pa nou kòm eritye yon lang rezistans, men tou paske kreyòl se yonn nan lang ki regwoupe plis entèlokitè nan rejyon Karayib la. Kidonk, se ap lejitim e menm jistis pou kreyòl fè pati lang ofisyèl nan Karikòm. Reyalite sosyopolitik peyi nou ap fè fas depi kèk pa sispann kontrarye ajannda aktivite Akademi Kreyòl Ayisyen. Pou rezon sa a, Akademi an oblije adapte li, nan mezi li kapab pou li esplwate nouvèl teknoloji kominikasyon yo pi plis nan plas anpil aktivite nou te konn fè abityèlman an prezantyèl. Nan okazyon selebrasyon mwa lang ak kilti kreyòl 2023 a, Akademi Kreyòl Ayisyen prezante ofisyèlman Dezyèm Rezolisyon sou òtograf lang kreyòl ayisyen an. Ak Dezyèm Rezolisyon sa a, Akademi an mete disponib yon zouti ki pou akonpanye tout pwodiktè, tout kreyatè, tout itilizatè lang lan an jeneral nan kad jefò k ap fèt pou nou pi byen ekri lang nou, pi byen itilize li pou li kontinye franchi boulva lasyans ak literati an penpan. Se lokazyon pou nou remèsye tout asosyasyon pwofesè, lengwis, espesyalis ki te patisipe nan atelye sou dokiman an oswa ki te voye remak ak pwopozisyon pou AKA. Se lokazyon tou pou AKA rekonèt sipò ak kolaborasyon Ministè Edikasyon Nasyonal ak Fòmasyon Pwofesyonèl nan sikonstans lan. Tankou tout zèv moun fè, dokiman an kapab gen limit li, men piti piti Akademi an ap jwe prensipal misyon li ki se estandadize lang kreyòl ayisyen an. Ane sa a menm, Akademi Kreyòl Ayisyen genyen pou li lanse yon Gran Pri literè ak Etid syantifik ki pwojte rekonpanse epi ankouraje pwodiksyon syantifik ak pwodiksyon literè Ayisyen nan lang kreyòl ayisyen. Pou ane 2024 la k ap mennen dizyèm anivèsè enstalasyon premye Akademisyen yo, AKA a prevwa òganize dis (10) mwa aktivite nan dis (10) Depatman jewografik peyi a, nan Dyaspora a. Se yon gwo chantye, men avèk sipò tout patnè nou yo li ap rive. Pou lang kreyòl la, ki se yon byen komen ki marande tout Ayisyen, pa gen sakrifis ki twò gran. Se okazyon pou nou bat bravo pou divès Asosyasyon kiltirèl, klèb literè, bibliyotèk ak medzon edisyon nan peyi Ayiti kou nan dyaspora a ki te reyalize aktivite pandan mwa selebrasyon lang ak kilti kreyòl 2023 a. Plizyè lekòl ak Inivèsite rantre nan won. Yon lòt fwa ankò, n ap swete tout kreyolofòn toupatou sou latè yon bon Jounen entènasyonal lang ak kilti kreyòl nan angajman ak volonte pou lang kreyòl la kontinye pete plafon tout kote, nan tout domèn! Mèsi anpil!! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lang kreyòl, premye senbòl idantite nou, Ayisyen, kòm pèp, se yon zouti kominikasyon plizyè milyon moun nan peyi Ayiti itilize. Li toujou jwe yon wòl pwennfèpa nan tout dinamik sosyal ki vize yon alemye pou pèp ayisyen an. Lang kreyòl la, se tankou yon rezèvwa fòs ak enèji ki toujou akonpanye pèp la nan tout", "domain": "rezonodwes.com", "date": "2025-11-07 19:24:11", "url": "https://rezonodwes.com/?p=322722", "image_url": null, "xglm_generated_text_wo_prompt": "ontinue this article with similar tone."}
{"title": "Videyo | CBP : Daprè la lwa sou imigrasyon Ameriken, pifò etranje ki rive sou fwontyè a pa kalifye pou rete nan peyi a - Rezo Nòdwès", "text": "Vandredi 27 oktòb 2023 ((rezonodwes.com))–« Daprè lwa imigrasyon Ameriken, an reyalite pifò etranje ki vini sou fwontyè nou an pa kalifye pou rete Ozetazini « , se mesaj sa ke ajans ameriken kap kontwole antre ak sòti nan peyi Etazini ki pote ti non jwèt li CBP fè pas nan anpil lang e kreyòl ladan tou. Li kontinye pou’di ke « Lwa sou azil pa prevwa èd sèlman pou rezon ekonomi oswa vyolans jeneral », pandan li envite tout moun ki enterese al sou paj DHS pou « aprann plis ». Klike sou lyen san pou jwenn plis detay an kreyòl : Eksplikasyon sou sistèm Imigrasyon Ameriken An | Homeland Security (dhs.gov) Daprè lwa imigrasyon Ameriken, an reyalite pifò etranje ki vini sou fwontyè nou an pa kalifye pou rete Ozetazini. Lwa sou azil pa prevwa èd sèlman pou rezon ekonomi oswa vyolans jeneral. Aprann plis ➡️ https://t.co/r4aJeuO42H pic.twitter.com/rBUgi0zepA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 27 oktòb 2023 ((rezonodwes.com))--\"Daprè lwa imigrasyon Ameriken, an reyalite pifò etranje ki vini sou fwontyè nou an pa kalifye pou rete Ozetazini\", se mesaj sa ke ajans ameriken kap kontwole antre ak sòti nan peyi Etazini ki pote ti non jwèt li CBP fè pas nan anpil lang e kreyòl ladan tou. Li kontinye", "domain": "rezonodwes.com", "date": "2025-11-07 19:24:12", "url": "https://rezonodwes.com/?p=322691", "image_url": null, "xglm_generated_text_wo_prompt": "ntinue this article with similar tone."}
{"title": "Minis Manigat ap vle tout lekòl piblik ki poko ouvè nan Pòtoprens rekòmanse nan nwa novanm pou pita - Rezo Nòdwès", "text": "Ministè Edikasyon nasyonal ap planifye ak direktè lekòl piblik ki poko ouvè nan rejyon metwopolitèn Pòtoprens la pou lekòl rekòmanse nan nwa novanm pou pita. Mèjredu 25 oktòb 2023 ((rezonodwes.com))– “ Tout lekòl ki an difikilte nan rejyon metwopolitèn Pòtoprens la dwe relouvri nan mwa novanm 2023 sa a”. Se prensipal desizyon ki pran apre diskisyon ant minis Nesmy Manigat ak yon kenzèn direktè lekòl pandan yon rankont ki te dewoule nan jounen madi 24 oktòb 2023 a, nan Enspeksyon jeneral Edikasyon nasyonal, nan Miso. Sou kesyon sa a, minis Nesmy Manigat di li rekonèt gen anpil jefò ki fèt nan lide pou etidye tout konpleksite pwoblèm lekòl ki pa kapab fonksyone jouk jounen jodi a. Pakont, minis Edikasyon nasyonal la estime rete kèk pa ki dwe franchi pou fasilite tout timoun tounen lekòl e tout anseyan reprann travay yo san kè sote, tout kote. Pou sa rive fèt, patisipan nan rankont sa a estime Leta dwe pran tout dispozisyon pou fasilite elèv yo retounen lekòl. Yon lòt kote, yo mande Leta pote plis atansyon ak aktivite plizyè ONG ak lòt òganizasyon entènasyonal ki pa ankouraje popilasyon ki deplase yo libere lekòl yo, pandan y ap pote divès kalite èd pou yo. Minis la ak Direktè yo abòde nesesite pou gen gwo netwayaj ki fèt nan sit sa yo nan mete yo nan bon kondisyon ijyèn pou akeyi elèv ak pèsonèl pedagojik yo, men tou nan remete aladispozisyon lekòl yo materyèl tankou tablo, tab, chèz, ban, elatriye. https://www.facebook.com/share/p/DGbiqSKerg7gweKM/?mibextid=qi2Omg Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ministè Edikasyon nasyonal ap planifye ak direktè lekòl piblik ki poko ouvè nan rejyon metwopolitèn Pòtoprens la pou lekòl rekòmanse nan nwa novanm pou pita. Mèjredu 25 oktòb 2023 ((rezonodwes.com))-- “ Tout lekòl ki an difikilte nan rejyon metwopolitèn Pòtoprens la dwe relouvri nan mwa novanm 2023 sa a”. Se prensipal desizyon ki pran apre", "domain": "rezonodwes.com", "date": "2025-11-07 19:24:14", "url": "https://rezonodwes.com/?p=322492", "image_url": null, "xglm_generated_text_wo_prompt": "ontinue this article with similar tone."}
{"title": "REPT : Tifi yo dwe jwenn mwayen ale lekòl aprè yo fin fè pitit - Rezo Nòdwès", "text": "Sen Michel latalaye , 29 septanm 2023 Nòt pou laprès Solidarite fanm ayisyen (SOFA) ak kontra MENNANMEN gras ak sipò Regwoupman Edikasyon Pou Tout ( REPT ) òganize nan mwa Septanm sa yon atelye sou sitiyasyon fanm nan domèn edikasyon nan komin Sen Michel Latalaye. Se te okazyon pou fanm ki ap patisipe nan atelye sila atire atansyon ansanm defi , fanm genyen nan ledikasyon. Nan komin nan gen anpil ti fi ki ale lekòl nan matènèl ak premye dezyèm sik fondamental poutan lè w gade nan klas filo yo ak nan inivèsite ou jwenn mwens fi. Nan zafè ale lekòl, yo priyorize ti gason sou ti fi yo. Pafwa paran yo evoke lajan yo pa gen yen pou voye timoun lekòl. Nou konsyan sitiyasyon ekonomik difisil paran yo ap viv men jeneralman se tifi ki rete chita lakay. Se yon pratik ki la lontan ki kontinye ap rapouswiv. Nan lekòl yo, lè tifi yo gen règ, yo sibi mepri ak entimidasyon sitou lè I vini nan klas la. Mete sousa , direktè ak pwofesè konn abize yo seksyèlman swa pou ba yo not oubyen ede yo peye lekòl la. Tifi ki rive ansent pandan yo lekòl oblije kanpe ; yo pa ale lekòl ankò. Sitiyasyon sa yo bann gwo tèt chaje nan SOFA ak kontra MENNANMEN . Edikasyon se baz tout sosyete ki vle devlope. Se pousa SOFA ak kontra MENNANMEN mande pou otorite ki konsène yo mete estrikti epi pran dispozisyon pou pèmèt tifi yo kontinye ale lekòl aprè yo fin fè pitit. Mete lekòl pwofesyonel pou tifi yo aprann. Fè bonjan enspeksyon sou jan lekòl yo ap fonksyone nan komin nan. Mergina fleurima, Mergina Fleurima kodonatris SOFA Moun ki siyen nòt sa se : Caricia Joseph Carica Joseph Kontra MENNANMEN Esther Saliosaint Esther JOLISSAINT. Kodonatris kominal REPT nan Sen Michel Latalaye Scanné avec CamScanner Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sen Michel latalaye, 29 septanm 2023 Nòt pou laprès Solidarite fanm ayisyen (SOFA) ak kontra MENNANMEN gras ak sipò Regwoupman Edikasyon Pou Tout (REPT) òganize nan mwa Septanm sa yon atelye sou sitiyasyon fanm nan domèn edikasyon nan komin Sen Michel Latalaye. Se te okazyon pou fanm ki ap patisipe nan atelye sila atire atansyon", "domain": "rezonodwes.com", "date": "2025-11-07 19:24:16", "url": "https://rezonodwes.com/?p=320868", "image_url": null, "xglm_generated_text_wo_prompt": "ontinue this article with similar tone."}
{"title": "Ministè Agrikilti demanti rimè ki di li mande kanpe travay sou kanal Rivyè Masak la - Rezo Nòdwès", "text": "Not pou Laprès Ministè Agrikilti Resous Natirèl ak DevlopmanRiral (MARNDR) sezi aprann nan laprès MinisAgrikilti a ta pataje ak Dominiken yon dokimansekrè ki ta bay Prezidan Dominiken an rezon sou pozisyon li pran nan dosye konstriksyon RivyèMasak la. Ministè ap pote yon demanti a rimè sa ki pa chita sou pyès fondman. Ministè a pwofite fè opinyon piblik la konnen li toujou defann pozisyon ki ale nan enterè peyizan ak agrikiltè nan Plèn Maribawou. Se pou rezon sa, nan tout reyinyon ministè a toujou defann dwa pou peyi Dayiti benefisye egal a egal resous peyi a pataje ak vwazen dominiken. Nan sousi sa, ministè Agrikilti gentan prandispozisyon a travè Direksyon Depatmantal Nòdèspou li akonpaye chantye konstriksyon Kanal la, menm jan Gouvènman an te mande l nan Deklarasyon jou ki te 13 sektanm lan. Ministè a deside pou akonpaye travay konstriksyon Kanal la yon fason pou li reponn ak nòm teknik yoepi tou pou li pa gen okenn enpak sou lavi moun akplantasyon nan Ba Maribawou. Ministè a toujou rete disponib pou li chita ak tout sektè kikonsène nan konstriksyon Kanal pou yon pibonplanifikasyon chantye yo. San nou pa bliye mobilizasyon se ekspresyon solidarité ak patriyotis yon popilasyon ki montre lemondantye Ayiti se yon Nanchon granmoun, nap di : WI FÒK KANAL LA FÈT WI FÒK GEN JEFÒ KI FÈT POU DLO RIVE KÒM SA DWA NAN KANAL YO WI SE NAN SOLIDARITE AK TÈT ANSANM POU TÈ MARIBAWOU RIVE WOUZE. SE TE YON MESAJ MINISTE AGRIKILTI RESOUS NATIREL AK DEVLOPMAN RIRAL Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Not pou Laprès Ministè Agrikilti Resous Natirèl ak DevlopmanRiral (MARNDR) sezi aprann nan laprès MinisAgrikilti a ta pataje ak Dominiken yon dokimansekrè ki ta bay Prezidan Dominiken an rezon sou pozisyon li pran nan dosye konstriksyon RivyèMasak la. Ministè ap pote yon demanti a rimè sa ki pa chita sou pyès fondman. Ministè a pwofite", "domain": "rezonodwes.com", "date": "2025-11-07 19:24:18", "url": "https://rezonodwes.com/?p=320099", "image_url": null, "xglm_generated_text_wo_prompt": "ontinue this article with similar tone."}
{"title": "Nòt sou sitiyasyon k ap deplòtonnen nan fwontyè Wanament la - Rezo Nòdwès", "text": " 19 sektanm 2023 Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil atansyon sitiyasyon tansyon k ap deplòtonnen nan fwontyè Wanament ak Dominikani an akoz peyizan nan zòn nan pran desizyon pou yo kontinye konstriksyon yon kanal pou wouze tè yo yon manyè pou yo kapab pwodui manje. N ap raple se depi nan lane 2013, plizyè òganizasyon peyizan nan Wanament te mobilize epi kontakte otorite yo pou mande leta ba yo kanal sa a pou wouze tè yo pou yo kapab pwodui manje pou peyi a. Apre demach peyizan yo, leta ayisyen te siyen yon kontra ak agritrans pou konstui kanal la. Men, travay la te kanpe nan wout san agritrans, konpayi Jovenel moise t ap dirije a pat bay okenn esplikasyon. Pandan prezidans Jovevel Moise la, travay la te rekoumanse, men li pat rive fini. Eske se lajan travay kontriksyon kanal la ki te gagote ? Eske se presyon kapitalis dominiken ak lòt kapitalis ki envesti an dominikani ki te fè travay la kanpe ? Jouk jounen jodi a, kesyon sa yo rete san repons, paske enpinite ak kòripsyon se mak fabrik leta restavèk k ap jere bak peyi a. Kòm leta restavèk la te kanpe travay la san esplikasyon, peyizan yo pran dispozisyon pou yo relanse konstriksyon kanal la. Poutèt sa, leta ak kapitalis rasis dominiken yo tire pye. Prezidan dominiken an tanmen fè chantaj, pran sanksyon epi fèmen fwontyè a poutèt yon sèl kanal peyizan yo deside konstui pou wouze tè yo epi pwodui manje. Alòske, dominiken yo deja konstui 11 kanal nan rivyè masak la. Fòs Refleksyon ak Aksyon sou Koze Kay ak Alimantasyon (FRAKKA) ap fè tout moun konnen, dapre sèten ekonomis, Dominikani ap voye vann plis pase 1 milya dola machandiz chak lane nan peyi a. Yo voye vann anviwon 56 milyon ze nan peyi a chak mwa. Yon bon pati nan machandiz ki vin vann yo se pwodui agrikòl. Ayiti se youn nan mache ki pi enpòtan pou kapitalis dominiken ak lòt kapitalis ki soti nan peyi rich yo ki envesti an dominikani. Kidonk, travay konstriksyon kanal la ap fè kapitalis sa yo jwenn mwens mendèv travayè ayisyen yo epi vann mwens machandiz nan peyi d Ayiti. Gen yon atik Ayibo Post ki fè konnen tou ta gen yon koze eksplwatasyon min lò tou k ap regle sou fwontyè a. Kidonk, gen koze ki pa di. Pou tout rezon sa yo : Pou FRAKKA Tina Daniel / 37764763                                   Jimmy Michel / 47779187 Philippe François / 48275885 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "19 sektanm 2023 Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil atansyon sitiyasyon tansyon k ap deplòtonnen nan fwontyè Wanament ak Dominikani an akoz peyizan nan zòn nan pran desizyon pou yo kontinye konstriksyon yon kanal pou wouze tè yo yon manyè pou yo kapab pwodui manje. N ap", "domain": "rezonodwes.com", "date": "2025-11-07 19:24:19", "url": "https://rezonodwes.com/?p=319981", "image_url": null, "xglm_generated_text_wo_prompt": "one."}
{"title": "Raoul Gérard : AYITI KOUPE FACHE #17 - Rezo Nòdwès", "text": "Raoul Gérard : AYITI KOUPE FACHE #17 Jounen jodiya gen yon nouvo pwojè lokipasyon. Chak gout san moun gang pouvwa PHTK ak boujwazi a fè koule ap sèvi pou jistifye plan makab sa. Nou menm nan Koupe Fache n ap denonse ak tout fòs nou gwo represyon, masak gang atoufè ap fè sou pèp la nan Kafoufèy, Kwadèboukè, Kanaran, ak Tabar nan moman an. Vagabon asasen sa yo pa ezite itilize gwo zam fannfwa sou yon pèp san defans. Malgre anpil moun ap fè demann pou lapolis bay yo pwoteksyon, leta souflantchou rejim PHTK a pa fè anyen pou pwoteje popilasyon an. Depi kèk tan, pwemye minis de facto Aryel Henry ap mache toupatou mande yon entèvansyon militè etranje. Pou Aryel Henry, se sèl yon entèvansyon militè etranje ki ka regle pwoblèm li. Moun ki wè se sèl entèvansyon militè enpeyalis yo ki ka rezoud pwoblèm laterè gang yo ann Ayiti bliye ki kalite konsekans entèvansyon militè etranje fè deja sou peyi a. Si nou pran ekzanp Minustha, yon gwoup militè LONI anba direksyon emperyalis meriken. Minustha te enstale lan peyi a pou swadizan pwoteje popilasyon an. Rezilta: apre trèz lane okipasyon, non sèlman Minustha pa bay okenn pwoteksyon, men li te ogmante ensekirite a ki te sèvi pou pretèks pou renouvle manda li chak lane, epi li te kite deyè li plis pase di mil mò, moun ki mouri anba kolera. Li te kite gang ak kidnapin nan peyi a tou. Solda Minustha yo tou fè masak lan katye popilè yo ak anpil vyol. Lè nou gade lan listwa nou, nou ka wè ki kalite deblozay, dezas, katastwòf, volim ensekirite ak mizè lokipasyon militè etranje pote lan peyi a. Si nou gade ak analize premye gwo okipasyon militè peyi Dayiti te sibi anba bòt meriken, yon okipasyon ki dire diznèf lane, ki te koumanse an 1915 pou li te fini an 1934. Okipasyon sa a te touye plizyè milye ayisyen, li te ekspwopriye plizyè milye peyizan, voye yo al bourike lan peyi Kiba ak Dominikani. Meriken te pwofite volò rezèv lò peyi a. Yo te fè dappiyanp sou ekonomi Ayiti. Depi lè sa a, Ayiti anba grif meriken, dirijan ayisyen se pope twèl anbasad meriken. Lè nou voye je nou gade lan lane 1994, lè prezidan Aristide tounen lan peyi a apre li fin pran lekzil. Li tounen ak plis pase 24 000 solda meriken. Li te swadizan tounen kòm prezidan, men 2 men li, ak 2 pye li te mare, anfèt se meriken ki t ap dirije tout bon. Yo pwofite ak  konivans gouvènman Lavalas la, likide sak te rete lan endistri leta yo. Enperyalis yo louvvri vant peyi a bay pwodui etranje, yo kase ren leta Ayisyen an, rezilta se yon peyi an fayit. Jounen jodi a, men Aryel twouve ap mande yon lòt okipasyon militè ankò. Kounye a se Kenya, yon peyi afrik santral, yo mande vin fè okipasyon militè pou swadizan konbat gang. Nou tout konnen gang yo ak rejim PHTK se pwason kraze lan bouyon. Se gouvènman Aryel Henry an ki tolere gang yo, ki ame yo e gen moun lan oligachi a ki finanse yo. Anplis, meriken pa janm fè yon jefò pou bloke trafik zam yo ki soti dirèkteman lakay yo. Kouman fè meriken ka detekte nenpòt ti bwa fouye k ap rantre lan lanmè lakay yo, e yo pa fouti jwenn ni bloke trafik zam k ap sòti lakay yo? Kidonk, lè Aryel ap repete, apre meriken fin ba li lòd, se sèl entèvansyion militè ki pou rezoud pwoblèm ensekirite a, se pa pwoblèm gang ki lan tèt li. Se bezwen li bezwen fòs militè debake pou kontinye toupizi pèp lan, kontinye kase ren mobilizasyon Pèp la pou li pa janm gen kapasite defann enterè otonòm li yo. Se pou tèt sa n ap di jounen jodi a : aba tout okipasyon, tout entèvansyon militè. Okipasyon militè, ke li fèt avèk solda Loni, avèk solda OEA, ou menm si li fèt ak solda afriken, se menm objektif li vize. Objektif okipasyon militè jounen jodi a, kankou tout okipasyon militè ki fèt deja sou peyi nou se kontinye dominasyon oligachi a, kenbe rejim Phtk a, louvri vant peyi a pi plis pou peyi enperyalis yo vin piye. Jounen jodi a, li klè, ni rejim PHTK a, ni oligachi a,  sètadi boujwazi a ak grandon yo, ni politisyen yo, ni tiboujwazi a, ni enperyalis yo pa gen okenn solisyon a sitiyasyon peyi a. Malè nou si nou mete espwa nou sou politisyen, boujwa, grandon, kolon enperyalis entènasyonal la. Entèvansyon militè se kouri pou lapli, tonbe nan gran rivyè. Ouvriye, peyizan, travayè tout kalite, ak tout moun ki konsyan, konstriksyon lavni peyi a, konstriksyon Byennèt kolektif nou, se lan men nou li dwe ye. Jounen jodi a pa gen solisyon fasil, entèvansyon etranje se yon fo solisyon. Jounen jodi a, sèl fason pou nou tout k ap batay pou nou fè fas a sitiyasyon malouk sa a, se òganize pou nou òganize nou pou ranvèse Leta gang lan ak boujwazi restavèk k ap sipote l. Se premye faz nan konstriksyon yon Leta ki chita sou defans enterè moun k ap pwodui richès yo. Si Leta ak boujwazi a ap sèvi ak gang pou fè n pè, se yon prèv dezespwa pou kenbe sistèm peze souse. Se yon batay ki gen 2 kan. Nan kan lenmi a, gen klas reyaksyoné ayisyen yo, enperyalis yo, ak gang yo, yo mete sou pye pou toupizi epi espwate nou. Nan kan mas pèp la gen tout ouvriye ak travyè espwate yo, tout moun konsyan. Se pou nou rantre nan batay manch long liberasyon mas popilè oprime espwate yo ann Ayiti, nan travay konstriksyon lit otonòm ak Òganizasyon otonòm Kan Pèp la ak tout Travayè nan peyi a kòm Potomitan pou rive transfòme sosyete a radikalman toutbon. VIV LIT OTONÒM AK ÒGANIZASYON OTONÒM KAN PÈP LA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Raoul Gérard : AYITI KOUPE FACHE #17 Jounen jodiya gen yon nouvo pwojè lokipasyon. Chak gout san moun gang pouvwa PHTK ak boujwazi a fè koule ap sèvi pou jistifye plan makab sa. Nou menm nan Koupe Fache n ap denonse ak tout fòs nou gwo represyon, masak gang atoufè ap fè sou pèp la", "domain": "rezonodwes.com", "date": "2025-11-07 19:24:21", "url": "https://rezonodwes.com/?p=319803", "image_url": null, "xglm_generated_text_wo_prompt": "tinue this article with similar tone."}
{"title": "REPT : Nòt nan okazyon Jounen entènasyonal alfabetizasyon - Rezo Nòdwès", "text": "Regroupement Education Pour Toutes et Tous Delma , 8 septanm 2023 Nòt nan okazyon Jounen entènasyonal alfabetizasyon « Pwomosyon alfabetizasyon pou yon mond ki nan tranzisyon: Mete fondasyon pou yon sosyete dirab ak pou lapè », se anba tèm sa jounen entènasyonal alfabetizasyon ap selebre 8 septanm sa selon INESC)-NasyonZini. Na peyi nou an, Ayiti, jounen sa ap rive nan yon kontèks difisil kote bandi ak zam ap mete moun deyò lakay yo nan peyi a, patikikleman nan Kapital peyi a, nan depatman lwes ak nan depatman latibonit. Leta pa fè anyen serye pou garanti sekirite moun nan peyi a. Sitiyasyon fét ekspre sa a, pa rive ni tou pa p rive anpeche n kontinye lite pou dwa nou genyen pou tout jenn moun ak tout granmoun alfabitize nan peyi a tout bon vre. Nan peyi DAyiti, jouk jounen jodi a, se preske 40 % jenn ak granmoun ki analfabet, anviwon 39 % (35,7% gason ak et 42, 7 % fanm). Pousantaj analfabet sa yo depase pousantaj analfabet nan peyi Amerik Latin ak Karayib ki se an mwayenn 10%. Se yon enjistis. Se tou yon eskandal. Anplis sa, alfabetizasyon an selman li, ekri, ak kalkile a, dwe evolye nan sans edikasyon fondamantal jèn ak granmoun epi kontinye tout tan moun nan ap viv. Nan Jounen sa a, Regwoupman Edikasyon Pou Tout Moun (REPT) swete yon jou peyi a va genyen kondisyon ak otorite nan leta ki pran bon jan dispozisyon pou devlope tou bon vre jèn ak granmoun nan peyi a. REPT renouvle volonte l pou l kontinye mobilize pou alfabetizasyon nan kad edikasyon jèn ak granmoun rive devlope nan tout peyi a. Sa se jistis ak réspė dwa moun genyen pou jwenn ledikasyon. William Thėlusmond Direktė Egzekitif REPT Tel.: (509) 3122-6920 Imel: wthelusmond@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Regroupement Education Pour Toutes et Tous Delma, 8 septanm 2023 Nòt nan okazyon Jounen entènasyonal alfabetizasyon \"Pwomosyon alfabetizasyon pou yon mond ki nan tranzisyon: Mete fondasyon pou yon sosyete dirab ak pou lapè\", se anba tèm sa jounen entènasyonal alfabetizasyon ap selebre 8 septanm sa selon INESC)-NasyonZini. Na peyi nou an, Ayiti, jounen sa ap", "domain": "rezonodwes.com", "date": "2025-11-07 19:24:22", "url": "https://rezonodwes.com/?p=319230", "image_url": null, "xglm_generated_text_wo_prompt": "ontinue this article with similar tone."}
{"title": "Lèt tou louvri pou pèp Ayisyen an - Rezo Nòdwès", "text": "LÈT TOU LOUVRI POU PÈP AYISYEN AN Réf : #00013. Petyonvil Ayiti, jou ki 03 septanb 2023, Pati politik #MOUHVHE ki se Mouvman kap chache pyese ak kole Ayisyen kap viv Ayiti ak lòtbò dlo yo, (Mouvement Unifié des Haïtiens Vivant en Haïti et à l’Etranger) salye laprès an jeneral e sitou pèp Ayisyen an patikilye e santi li toumante ak endinye pou jan lap gade kalamite, sitiyasyon peyi a, moun ladan l kap depafini nan yon ensekirite jeneral ke dirijan leta yo planifye nan gwo konplisite ak yon ban’n enstitisyon nasyonal tankou entènasyonal ki sou lobedjans 3 gwo anbasad nan kapital peyi a. Atitid demeplè kitel mache sa pa gadem otorite defakto ki kidnape pouvwa politik la afiche depi plis ke 2 lane, sa ki lakòz pati politik MOUHVHE pap sispan’n mete dlo nan bouch li nan kontinye denonse ak mete toutouni otorite kriminèl sila yo ki ap kase men ak kou nou nan jwi lajan tax nou ak pouvwa e ki mete ak anbasad etazini, anbasad lafrans, anbasad canada, Coregroup, Binuh, boujwazi sankoutchya ak ti mesye a sapat nan geto yo ki anpeche van lavi, chanjman ak devlopman global soufle sou peyi a, pou tout pitit li yo alawonbadè kapab rale yon souf, viv nan lapè ak kè poze. Pati a ap kontinye kesyone zonbifikasyon, lachte ak reziyasyon pèp sila a jounen jodi a. Pèp vanyan sa a ki te fè listwa a, nasyon Ayisyèn eksepsyonèl sa a ki te batay jiskobou nan Grenadye Alaso sa ki mouri zafè a yo a; pèp sila a ki te fè 1986 la ka aksepte pwòp dirijan lakay li yo mete ak yon ti gwoup zwit trèt, kriminèl, pitit ak pitit pitit Konze ke nou tout konnen kote yo rete pèmèt yo ap fè dlo koule nan zye nou chak jou. Yo mete ak enperyalis, kolon entènasyonal la, pou yo fè nou kouri kite peyi a nèt tankou Chadiran e si nou pa vle e ap fè wòklò pran pòz nasyonalis nou, yo sèmante 7 fwa 77 fwa pou yo voye chase nou lakay nou, touye nou ak boule nou tou vivan. Nan yon nòt pou laprès #0003 li te sòti e te ran’n piblik 11 dawou 2021 an avan menm kriminèl sa yo te ofisyalize nan pouvwa a ak gouvènman defakto yo a, pati #MOUHVHE te alète nou, kale zye nou sou chimen gwo malè pandye mesye dam eskanmòte sa yo pral mennen bak peyi a si nou pa mete kanpe pito yon Konsèy Nasyonal Souveren (KNS) kap gen pou misyon remete peyi a sou ray 7 fevriye 2026 ak 7 gwo chantye. Nap raple nou li pa jan’m two ta pou nou ratrape tout tan nou pèdi deja yo depi 7 fevriye 2022. Atik 149 konstitisyon an paka aplike ni bay woulib ankò. Moun nan pouvwa ki la yo se sou akò akròkò zanmitay kòkòday yo chita, yo pap janm ni aplike, ni respekte sa yo di, sa yo siyen paske objektif yo se fè tan pase pou moun entènasyonal yo jiskaske yo fè 5 kan e plis nan boul figi ak 2 nawè nou nan separe ak fè kado tout richès peyi a genyen. Se pa san rezon gen yon gwo towo gwonde ki nan fè machin elektrik enterese ak peyi nou konsa. Malfektè defakto ki la yo pa ka apran’n nou ni pwouve nou anyen ankò. Yo de movèz fwa, djakout yo vid, yo san gou, yo ekspire depase limit yo. Nou pa ka kite yo fini ak nou nèt ale. An’n gonfle ponyèt nou, mache sou yo pou’n depoze yo e jete yo nan poubèl listwa. Pati politik #MOUHVHE di nou # ReveyeNou, #KaleJeNou ! Ann sispan’n sèvi yo mouton pèp Ayisyen ke yap mennen labatwa chak jou. Se pou sa pati # MOUHVHE ap kontinye pou’l di nou : *AN NOU ENPOZE EKZEKITIF AYISYEN PA NOU PÈP AYISYEN* Yo te fè TWIT pou yo an 2021, an nou fè X pou moun pa nou an 2023. An nou mete kanpe ak enpoze prese prese Konsèy Nasyonal Souveren KNS la. Yon konsèy ekzekitif ak 15 manb ki sòti nan tout depatman peyi a ak nan dyaspora. 1 manb nan chak depatman peyi a ak 1 manb nan 5 gran aglomerasyon dyaspora a kap ba nou 10+5 =15 Patriyòt Ayisyen Vanyan, Konsekan ki pap trayi, ki pap nan rans, ni mache tèt bese devan kolon ak enperyalis. 15 Desalinien zye yo byen kale e ki pap nan konbèlann ak tete lang ak pyès moun ak enstitisyon ki pap vle respekte lwa, lòd ak règ ki etabli yo pou bon fonksyonman viv ansanm lan. Si nou pa pran kontwòl peyi nou pou nou ka deside ak kiyès nap rezanmi, 90% nan nou ap gentan fini pati ou peri. Men misyon KNS la : 1) Mete an mòd poz konstitisyon nou an ki pa janm aplike ni respekte a. Netwaye ak ranfòse lapolis, lame, meri yo ladwan ak pran kontwòl total peyi a pou pèmèt sekirite, lavi, byen ak biznis repran’n nan tout kwen nan peyi a. 2) Ranfòse relasyon jewopolitik Ayiti ak peyi tankou Chine, Venezwela, Kiba, Koredinò, Risi elatriye… 3) Rewè ak reyevalye relasyon peyi Dayiti ak peyi tankou Etazini, Vatikan, Kolonbi, Sendomeng, Kanada, Frans, peyi Kògwoup yo, òganism tankou OEA, ONI, Binuh elatriye… 4) Fonde linite Ayisyèn nan atravè yon akò global de gouvènans kap otodetèmine konviksyon ak chwa sistèm politik nasyon an pou pran vwa estabilite ak devlopman. 5) Nasyonalize tout byen ak biznis prive kowonpi demeplè yo, espyon ak trèt nan peyi a. 6) Konvoke Dyalòg ak Deba Nasyonal la pou nou kapab elabore ak adopte yon nouvèl konstitisyon enklisif nan referandòm. 7) Òganize remèt pouvwa a nan rezolisyon ki sòti nan Dyalòg ak Deba Nasyonal la 7 fevriye 2026. Nap raple pou tout moun ke pati #MOUHVHE ap toujou rete akwoche ak ideyal zanzèt yo, sa vle di kreye tout kondisyon pou emèjans yon peyi ak yon nasyon #Lib, #Souveren, #Endepandan, #Pwospè, #Egalitè. Yon Leta Fò pou tout pitit li yo ; yon Nasyon ki te fè listwa e ki dwe rete yon vrè modèl #Libète, #Egalite ak #Fratènite pou tout pèp kap soufri e ke kolon ak enperyalis ap peze kou sou latè. Van souverènte kap soufle an Afrik jounen jodi a la se tokèt la li ye paske chay lou ak kou fatal la pou ranvèse nèt ak demantibile plat atè sistèm modèn kolon enperyalis ak esklavajis yo ap jwi depi 1825 la se Ayiti kap potel. Bat chen an tan’n mèt li e pa di nou pat konnen. Ayiti pap peri ! Ayiti pap mouri ! Viv # MOUHVHE , Viv Pèp Ayisyen, Viv Ayiti ! Pou Konsèy pati a : Ing. Hermain LOUIS M. Edwin D’HAÏTI Me. Gesner NOZIL Coordonnateur Général                          Président                         Secrétaire Général Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "LÈT TOU LOUVRI POU PÈP AYISYEN AN Réf : #00013. Petyonvil Ayiti, jou ki 03 septanb 2023, Pati politik #MOUHVHE ki se Mouvman kap chache pyese ak kole Ayisyen kap viv Ayiti ak lòtbò dlo yo, (Mouvement Unifié des Haïtiens Vivant en Haïti et à l’Etranger) salye laprès an jeneral e sitou pèp Ayisyen an patikilye e", "domain": "rezonodwes.com", "date": "2025-11-07 19:24:23", "url": "https://rezonodwes.com/?p=319025", "image_url": null, "xglm_generated_text_wo_prompt": "."}
{"title": "Ramelle Joachim Dominique asasinen nan Kafou Fèy pa gang TiLapli : Agr. Marcel P. Mondésir, kouzen’l, denonse Ariel Henry, Emmelie Prophète, Frantz Elbé ak Mirlande Manigat kòm moun ki « livre popilasyon an bay bandi » - Rezo Nòdwès", "text": "Eske CARICOM ap vinn enpoze Ariel Henry sou moun toujou apre tout move zak sa yo kap fèt nan peyi-a eke mouche rete bèbé? Marcel Poinsard Mondesir Mèsi Ariel Henry ak tout ekip Akò, Akwòkò, Dezakò 21 desanm 2022 y’a! Ariel Henry ou ba nou kou a, li reponn nou nan trip nou; Emmelie Prophète Milcé, ou ba nou kou a, nou pa gen kòd pou mare ren nou; Frantz Elbé ou ba nou kou a, ou fè nou kriye pou tout bon; Madan Mirlande Manigat ou ba nou kou a, nou tonbe atè plat. Nou pa fouti leve kounye y’a. Men… Kominote entènasyonal iresponsab ak konplis ou ba fanmi Dominique, Dumesle, Joachim kou a, li reponn nou jouk nan mwèl; Jedi apremidi Tilapli chèf gang Gran ravin ak lame kriminèl li y’a deplòtonnen yon cocktail molotov lakay Ramelle Joachim DOMINIQUE ki fèt Zabriko 9 mas 1969 nan depatman Grandans. Papa l, Rénel Joachim tonton mwen, se te yon Sèvitè Leta, Prepoze Kontribisyon, men se Ansdeno ak Tibiwon tout pitit tonton m yo grandi. Ti lapli bandi ak tout sa nou konnen yo etenn souf Ramelle Manman 3 pitit kankannen anndan yon Kay nan ri Numas Rigaud, Kafou Fèy. Ki krim Kouzin mwen Ramelle te fè pou tankou anpil lòt anonim li jwenn santans sa nan men Tilapli, gouvènman ak kominote entènasyonal la? Pou nou menm fanmi yo sèl krim li se paske Ramelle te chwazi rete nan Kafou Fèy. Li te kwè nan pawòl gouvènman espesyalman chèf polis la ki nan pawòl li te bay moun Kafou Fèy garanti Lapolis ap pran responsablite l, l ap asire Sekirite lavi ak byen moun nan zòn nan. Ramelle Kouzin mwen te pito mete konfyans li nan pawòl Yon ekip manfouben, yon ekip ensousyan pase li te tande Rèl, pase pou l te koube l anba EGZIJANS Tout Fanmi li ki menm nan dènye moman ap mande l pou l kite zòn nan. Wi se konfyans nan yon gouvènman k ap livre popilasyon l nan men bandi san fwa ni lwa ki fè Ramelle kankannen menm rès li nou menm fanmi yo pa konnen si n ap jwenn pou nou fè dèy nou. Konsa Mèsi Ariel Henry Mèsi madanm Mirlande Hypocrite Manigat Mèsi madanm Emmelie Prophète Milcé Mèsi Frantz Elbé Nan non fanmi Dominique, Dumesle ak Joachim mwen vin di gouvènman ak tout akolit li yo ki nan Akò, Akwòkò, Dezakò 21 desanm 2022 pou touye nou tout, pou kankannen nou anba flanm dife MÈSI paske yo fè tout sa k nan pouvwa yo pou fè Dlo koule nan je fanmi Mwen. Konsa Ayè jedi nan apremidi chèf lanmò Tilapli ak lame l la degennen Yon cocktail Molotov nan Ri Numas Rigaud Kafou Fèy anndan lakay Ramelle Joachim DOMINIQUE kote li mouri kankannen. Mete sou tout doulè fanmi an 3 pitit Ramelle yo Adonaï Dominique Christina Dominique Johny Joseph kounye a vin ogmante Lis Timoun san Manman bandi légal yo ap fè donnen nan peyi y’a. Kadav kouzin mwen Ramelle Joachim DOMINIQUE menm jan ak tout kadav anonim ki kankannen nan Dife bandi ak sapat yo k ap travay pou bandi ak kravat yo, bandi legal yo ki kouvri ak Dra Blan ENPINITE kominote entènasyonal la se gouvènman Ariel Henry a, se HCT y’a, se CSPN nan ki pote tout responsablite yo. Fanmi Dominique, Dumesle ak Joachim ap mande Òganizasyon Dwa Moun yo, Komisyon Entè ameriken Dwa Moun, Wo Komisarya Nasyonzini pou Dwa Moun, Reprezantan Espesyal Dwa Moun Nasyonzini pou Ayiti y’a, Madanm Maria Isabelle Salvador reprezant espesyal Sekretè jeneral Nasyonzini (Antonio Guterres) nan peyi DAyiti pou yo pran Nòt e pou akonpaye yo nan demach pou nou jwenn Jistis. Fanmi yo di Lanmò Ramelle Joachim DOMINIQUE pap pase nan pèt ak pwofi. Kouzin mwen ou mèt ale, konnen Solèy la gen pou l leve sou Ayiti peyi ou te renmen an. Kouzin mwen, se pou BonDye Lavi y’a resevwa Lakay li Marcel Poinsard Mondésir 01/09/2023.- Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Eske CARICOM ap vinn enpoze Ariel Henry sou moun toujou apre tout move zak sa yo kap fèt nan peyi-a eke mouche rete bèbé? Marcel Poinsard Mondesir Mèsi Ariel Henry ak tout ekip Akò, Akwòkò, Dezakò 21 desanm 2022 y’a! Ariel Henry ou ba nou kou a, li reponn nou nan trip nou; Emmelie Prophète", "domain": "rezonodwes.com", "date": "2025-11-07 19:24:25", "url": "https://rezonodwes.com/?p=318836", "image_url": null, "xglm_generated_text_wo_prompt": "Continue this article with similar tone."}
{"title": "Yon ti chans pou jenn yo! - Rezo Nòdwès", "text": "Onorab mèt peyi yo , mwen salye nou . Mwen pa te dwe ekri nou  poun pa panse Mwen vin flate’ n  men pou janm endinye e fristre mwen oblije paske jiskaprezan nou poko jape sa vle di nou gen yon tikras mounite toujou nap eseye konprann Mwen. Mwen mande nou yon ti chans: Pou ti pèp ki nan katye popilè yo , ki redi jou ak nwit pou klise yon ti kwen pou yo te rete ki Jodi a ap dòmi sou plas piblik  nan seren pafwa ki tranpe ak lapli. Pou tout lekòl , inivèsite ak tout lòt enstitisyon  ki oblije femen pòt pou zak briganday. Pou tout antreprenè ak biznismann  ki malgre toujou vle envesti nan peyi a men kidnapin ak sòm lajan nou chwazi ransone yo fè yo oblije pati. Pou etidyan ki toujou kwè ledikasyon se kle ki toujou brave danje , pèdi nwit ak anpil lòt sakrifis , kap panse kòman pou yo lage pye yo. Mwen mande nou yon ti chans pou tout Moun ki viktim ensekirite ak vyolans . Nan vwa yo: « Nou bouke , nou pa kapab ankò, nou vle viv ». Kounya kesyon pa Mwen pou nou san chèche pitye nou: Kisa nou vle fè ak peyi a? Kaporal ak zam yo ki pye ak tèt revandikasyon nou yo? Pèp la bouke , Yon ti Souf . Mwen pa vle ofanse Bondye , men chak jou Map di li mèsi paske li proteje kont bandi gouvènmantal yo…kounya e moun ki nan lari yo yo pa pitit Bondye eske se priye Mwen priye pase yo? Se pou Mwen moutre nou Moun ki poko viktim yo se mèt peyi ki poko vle. Eskizem si Mwen ouvri parantéz sa nan lèt la  rezon an se paskem konnen li ap piblik e moun ki konsène ap jwenn li. Pou Mwen fini, Mwen konnen nou toujou di nap travay pou pèp, se pa menas, si nou kontinye travay konsa,  pèp sa gen pou remèsye nou e se jou sa Map tann. Avan tout sa rive Mwen mande nou ankò yon ti chans. Perkens Rolf JULIEN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Onorab mèt peyi yo , mwen salye nou . Mwen pa te dwe ekri nou poun pa panse Mwen vin flate' n men pou janm endinye e fristre mwen oblije paske jiskaprezan nou poko jape sa vle di nou gen yon tikras mounite toujou nap eseye konprann Mwen. Mwen mande nou yon ti chans: Pou", "domain": "rezonodwes.com", "date": "2025-11-07 19:24:26", "url": "https://rezonodwes.com/?p=318507", "image_url": null, "xglm_generated_text_wo_prompt": "ue this article with similar tone."}
{"title": "Regwoupman Edikasyon Pou Tout Moun : »Repons k ap bon peyi a pa nan men etranje ni li pa p vini avèk fòs militè etranje » - Rezo Nòdwès", "text": "Regwoupman Edikasyon Pou Tout Moun ( REPT ) denonse sitiyasyon ensekirite malouk peyi a ap fè fas dènyè jou sa yo. Nou endiye lè n gade kòman bandi ak zam rantre nan Kafou Fèy touye, boule epi vyole fanm. Sitiyasyon malouk sa lakòz plizyè milye moun nan Kafou Fèy pami yo tifi ak tigason lage nan dòmi nan lari. Bandi san fwa ni Iwa pouse yo san yo pa rive pran menm rad pou mete sou yo. Nan rantre nò Pòtoprens, patikilyèman nan zòn Kanaran, Rosanbè ak Lilavwa, se menm sitiyasyon an kote se bal k ap chante depi kèk jou. Sa ki lakòz tou anpil moun kòmanse kite lakay yo. SOS pa janm sispann lanse pou pote sekou. REPT gen gwo tèt chaje fas ak sitiyasyon latwoublay sa k ap nwi rantre lekòl la ki plis toujou.. REPT di otorite ki nan leta, li pa aseptab pou popilasyon ap viv konsa alòske Leta dwe popilasyon bon jan sekirite. Fòk gouvenman ki la ak lapolis nasyonal jwenn bon jan mwayen nan peyi a pou konbat bandi k ap toumante popilasyon an lannwit kou lajounen. Popilasyon an fatige nan viktim anba men gang ak nan kouri pou gang. Nou menm nan REPT nou rete atache avèk lide pou se gouvenman an, lapolis ak Leta ayisyen an jeneral ki pou pran dispozisyon pou kwape zak vyolans k ap fèt toupatou sou tèritwa nasyonal la. Repons k ap bon peyi a pa nan men etranje ni li pa p vini avèk fòs militè etranje. REPT di Leta pran responsabilite li pou li mete sekirite nan peyi a pou pèmèt timoun yo kapab ale lekòl san kè sote epi moun ka sikile lib e libè. Se yon dwa popilasyon an genyen, sispann pase I anba pye. REPT ap voye senpati I epi eksprime solidarite I ak tout moun ki viktim nan zak vyolans nèg zam nan peyi a pandan I ap mande kontinye mobilize nan lide pou fè tande vwa yo ak pou fè respekte dwa yo. Athélusma William Thélusmond Direktė Egzekitif REPT Tel .: ( 509 ) 3122-6920 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Regwoupman Edikasyon Pou Tout Moun (REPT) denonse sitiyasyon ensekirite malouk peyi a ap fè fas dènyè jou sa yo. Nou endiye lè n gade kòman bandi ak zam rantre nan Kafou Fèy touye, boule epi vyole fanm. Sitiyasyon malouk sa lakòz plizyè milye moun nan Kafou Fèy pami yo tifi ak tigason lage nan dòmi", "domain": "rezonodwes.com", "date": "2025-11-07 19:24:28", "url": "https://rezonodwes.com/?p=318293", "image_url": null, "xglm_generated_text_wo_prompt": "ontinue this article with similar tone."}
{"title": "Tanpèt Franklin sou Dominikani. Alèt jòn pou Ayiti, met bab nou alatranp - Rezo Nòdwès", "text": "Pòtoprens, madi 22 Dawout 2023:. Tanpèt twopikal FRANKLIN ap kontinye deplase sou Lanmè Karayib la. Pou kounya, li lokalize nan zòn Sid Santo Domingo. Gen posiblite pou l atenn kot Nò Ayiti apati demen mèkredi a. Selon dènye previzyon yo, tanpèt FRANKLIN ap travèse rejyon Sid la nan jounen mèkredi a. Pandan pasaj li, tanpèt twopikal FRANKLIN ap charye gwo van ak lapli sou tout peyi a. Pwoteksyon sivil ansanm ak Inite Idwometeyowolojik toujou kenbe alèt vijilans jòn sou tout peyi a akoz risk inondasyon ak glisman teren ki ka frape kèk zòn. Sistèm Nasyonal Jesyon Risk ak Dezas la kontinye mande tout popilasyon an suiv nouvèl pandan pasaj tanpèt twopikal sila. – Kontinye koute bilten meteyo yo, ansanm ak tout enfòmasyon ofisyèl medya ak enstitisyon yo ap pataje. – Pa pran lanmè pou anpil tan – Fè rezèv manje ak materyèl enpòtan. – Evite ale bò dlo ak flan mòn pandan tanpèt twopikal la ap pase. Direksyon Jeneral Pwoteksyon Sivil ap kontinye swiv jan sitiyasyon an ap evolye epi li garanti popilasyon an l ap kontinye kanpe bò kote l nan bon tan tankou nan sitiyasyon difisil yo. Yon lòt fwa ankò, @Pwoteksyonsivil mande popilasyon an, fanm tankou gason, pou fè solidarite ak grandèt, timoun, moun ki andikape ak lòt moun ki an difikilte yo. Bò kote pa yo, ekip #DGPC ki nan tout peyi a ap rete nan mitan kominote yo pou ede, sitou nan moman difisil yo. pic.twitter.com/pR9bX6xBHG Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, madi 22 Dawout 2023:. Tanpèt twopikal FRANKLIN ap kontinye deplase sou Lanmè Karayib la. Pou kounya, li lokalize nan zòn Sid Santo Domingo. Gen posiblite pou l atenn kot Nò Ayiti apati demen mèkredi a. Selon dènye previzyon yo, tanpèt FRANKLIN ap travèse rejyon Sid la nan jounen mèkredi a. Pandan pasaj li, tanpèt", "domain": "rezonodwes.com", "date": "2025-11-07 19:24:29", "url": "https://rezonodwes.com/?p=318209", "image_url": null, "xglm_generated_text_wo_prompt": "ontinue this article with similar tone."}
{"title": "Pozisyon Plizyè pati politik ak òganizasyon siyatè akò 30 dawout la sou represyon politik gang PHTK / Kò Gwoup ak lapolis la ap fè sou popilasyon Kafoufèy la - Rezo Nòdwès", "text": " Kominike Pozisyon Plizyè pati politik ak òganizasyon siyatè akò 30 dawout la sou represyon politik gang PHTK / Kò Gwoup ak lapolis la ap fè sou popilasyon Kafoufèy la Noumenm, òganizasyon politik, pati politik ak òganizasyon sosyal ki siyen akò 30 dawout la ki pote non Akò Montana, leve vwa nou byen wo pou nou denonse ak tout fòs nou, masak, zak asasinay ak vyòl gang telegide PHTK / Kò Gwoup yo pa sispann fè sou popilasyon nan zòn metwopolitèn nan, espesyalman nan Kafou fèy kote anpil konpatriyòt oblije kouri kite kay yo anba bal asansen. Sa ki pi estomake nou, se konpòtman konplis ak sinik pouvwa Kò Gwoup / PHTK/ Ariel Henry a ki kite gang yo ap mache touye, vyole, boule kay moun san kè sote nan kafou fèy, Taba, Latibonit ak anpil lòt zòn nan peyi a. N ap di yo nou konprann, pwojè gangsterize peyi a, li rantre nan kad yon pwojè global pou mete pèp la deyò sèn politik la pou pèmèt pwojè dominasyon, okipasyon ak piyaj richès peyi a fè wout li san pwoblèm, ak konplisite sèten aktè lokal. Se pou sa, tout restavèk lokal k ap dirije leta a, sila yo ki nan boujwazi a ak nan sektè politik la, toujou fè yon sèl ak mafya entènasyonal yo kont pèp la. Paske sa ki enterese yo se souse zo pa yo nan piyaj k ap fèt la. Noumenm òganizasyon siyatè akò Montana ki siyen kominike sa, pwofite okazyon sa a pou voye senpati  nou bay tout moun nan peyi a ki viktim zak kriminèl tankou : asasinay kolektif ak vyòl k ap fèt nan katye popilè yo, espesyalman  nan kalfou fèy ki sibi anpil atak gang yo. Fanm, gason, timoun ak vyeya blije  kite lakay yo sèlman ak rad sou yo pou sove po yo anba zak kriminèl gang yo. N ap voye senpati nou tou bay fanmi, zanmi ak kolaboratè selèb jounalis, konbatan Liliane Pierre Paul epi Saico Sévère , Sekretè Jeneral Platfòm Sosyete Sivil Montana ki pèdi lavi li nan lannuit 15 dawout ki sot pase a anba yon emoraji serebral. Nou pataje lapenn yon fanmi ki pèdi 7 moun nan yon sèl jou anba zam rejim kriminèl PHTK/ Kògwoup la nan kafou fèy. Sitiyasyon kawo n ap viv nan peyi a pandan 10 dènye lane yo pote anpil moun ale, sitou sila yo ki gen pwoblèm kè ak tansyon akote dividal moun k ap tonbe anba bal asasen. Tout moun sa yo, se fèzè kawo yo ki asasinen yo.  Òganizasyon ak pati politik ki siyen kominike sa ap mande pèp la rete vijilan, rejim kriminèl PHTK/Kògwoup la ap simen laterè nan tout zòn, tout katye ak vil yo pou jistifye yon entèvansyon militè etranje nan peyi a pou yo kontinye vòlè tout richès nou genyen nan peyi a, patikilyèman richès nou gen anba tè a. Pou tout rezon sa yo, noumenm òganizasyon siyatè akò 30 dawout / Montana : 1) N ap kontinye denonse ak tout fòs nou represyon pouvwa Kò Gwoup / PHTK/ Ariel la ap voye lapolis al fè sou popilasyon an chak fwa yo manifeste kont masak, asasina ak vyòl gang yo ap fè sou yo. Nan dènye moman sa yo, ni gang ni lapolis pa sispann fè popilasyon Kafoufèy la monte yon masuife 2) Nou mande pou diferan enstans nan akò Montana a chita prese prese ak diferan aktè ki anndan ak deyò akò a   pou jwenn ansanm wout ki kapab pèmèt nou rezoud kriz politik ki donnen ensekirite pwograme n ap viv la a. 3 ) Nou mande tout popilasyon an nan kat kwen peyi a ak nan dyaspora a, pou pote kole ak popilasyon Kalfou fèy la epi ak tout lòt zòn k ap mobilize kont ensekirite pwograme a ak pouvwa kriminèl PHTK / Kò Gwoup la ak tout konze k ap sipòte yo. Aba tout tantativ pou ranfòse okipasyon nan peyi a ! Viv lit pèp la ! Viv yon tranzisyon koupe fache ! Oganizasyon ki siyen yo se : Pou otantifikasyon Josue Merilien (36670798)                              Francisco Alcide (34287478/ 43990078) Kenny Bernadin ( 37066372 ) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Pozisyon Plizyè pati politik ak òganizasyon siyatè akò 30 dawout la sou represyon politik gang PHTK / Kò Gwoup ak lapolis la ap fè sou popilasyon Kafoufèy la Noumenm, òganizasyon politik, pati politik ak òganizasyon sosyal ki siyen akò 30 dawout la ki pote non Akò Montana, leve vwa nou byen wo pou nou", "domain": "rezonodwes.com", "date": "2025-11-07 19:24:30", "url": "https://rezonodwes.com/?p=317973", "image_url": null, "xglm_generated_text_wo_prompt": "ne."}
{"title": "16 dawout 1865 – 16 dawout 2023 : Nou pa gen dwa bliye sipò Ayiti te pote bay Dominikani pou restorasyon endepandans li - Rezo Nòdwès", "text": "16 dawout 1865 – 16 dawout 2023 : Nou pa gen dwa bliye Jean Garry Denis Institut Haïtien Observatoire Politique Publique (INHOPP) Jodi an jou pou jou sa fè 158 lane, depi Dominiken te pwoklame restorasyon endependans yo nan men lespay. Gen yon kouran istoryen nan peyi dominikani ki konsidere dat sa kòm vrè endepandans Dominikani. Paske apre Dominiken yo te fin pwoklame Endepandans 27 fevriye 1844 yo nan men Ayiti, Jeneral Pedro Santana ki se premye prezidan konstitisyonèl Dominikani, tounen peyi an anba titèl Wayòm peyi Espay nan lane 1861. Patriyòt dominiken ki te gen nan tèt yo Jeneral Gregorio Luperon, Jose Maria Gauthier ak lòt pran zam. Epi yo te rantre nan peyi dayiti pou te mande Prezidan Nicolas Geffrard sipò zam lajan, sòlda ak zam pou te tchoula panyòl yo sou teritwa dominiken an. Prezidan Geffrard te bay zam, minisyon, epi l te mete a dispozisyon dominiken yo yon kò elit, modèn pou epòk la yo te rele “Tirayè La Gad”. Prezidan Geffrard te di “Nou nan Batay, dominasyon Espay nan tout amerik la dwe fini”. Nou dwe di tou, Endepandans nou an te frajil toujou, tout pisans te ini kont nou paske n te mete an danje sistèm dominasyon mond la nan epòk la. Kidonk prezans Lespay, yon pisans esklavajis lòt bò fwontyè te konstitiye yon menas pou aki libète revolisyon 1804 la. Anpil peyi te toujou kenbe tennfas sistèm dominasyon lèsklavaj la, paske Blan Meriken aboli esklavaj an 1865 apre lagè sesesyon, Brezil fè sa nan lane 1888. Pou sipò nou te pote bay dominiken yo , Espay voye yon gwo bato lagè 6 jiyè 1861 nan kad sa Listwa rele « Afè Rubalcava » pou bonbade Potoprens. Se premye agresyon ame nou sibi apre Endepandans nou an 1804. Espay akize leta Ayisyen destabilizasyon nan koloni yo nan soutni patriyòt dominiken ki te bezwen pran Endepandans yo. Pou sa Amiral Rubalcava nan no Wayòm Panyòl te reklame 200,000 pyas, epi pou n ta bay yon Sali 21 kout kanon a drapo panyòl pou yo pa bonbade Pòtoprens. Prezidan Geffrard te blije bay drapo panyòl yon Sali 21 kanon epi nou te peye 20mil pyas olye 200 mil yo te reklame a. Se te Kaka Rat dèyè bwèt, nou te toujou soutni patriyòt dominiken yo nan batay yo kont Espay. Patriyòt dominiken ak gwo sipò Peyi dayiti simen dezagreman kont twoup panyòl ki pat ka kenbe, paske Lespay te déjà yon pisans ki t ap dekrenmen, gè sa te vin twò chèpou yo. Se konsa Lè Prezidan Geffrard konstate Espay afebli, li delege Kolonèl Renest Roumain, Gran papa Jacques Ekriven Ayisyen Jacques Roumain pou pwopoze dominiken yo pou negosye ak Lespay. Se konsa Prezidan Prezidan Geffrad ak Kabinè l nan palè nasyonal Pòtoprens redije yon petisyon san yo pa retire yon yota pou Dominiken yo prezante bay Lespay. Se dokiman sa ki baz restorasyon Endepandans, vrè Endepandan peyi Dominikani. Ayiti pa janm yon pèp enperyalis tankou kèk istoryen ak sèktè nasyonalis antiayisyen vle foure nan tèt pèp dominiken an, jou sa se jounen libète sou zile an, men sitou solidarite ant 2 pèp yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "16 dawout 1865 – 16 dawout 2023 : Nou pa gen dwa bliye Jean Garry DenisInstitut Haïtien Observatoire Politique Publique (INHOPP) Jodi an jou pou jou sa fè 158 lane, depi Dominiken te pwoklame restorasyon endependans yo nan men lespay. Gen yon kouran istoryen nan peyi dominikani ki konsidere dat sa kòm vrè endepandans Dominikani.", "domain": "rezonodwes.com", "date": "2025-11-07 19:24:32", "url": "https://rezonodwes.com/?p=317791", "image_url": null, "xglm_generated_text_wo_prompt": "ontinue this article with similar tone."}
{"title": "INDDESC lanse yon kri ‘SOS pou Kafou Fèy’ - Rezo Nòdwès", "text": "Nòt pou laprès / SOS pou Kafou Fèy Se avèk anpil tristès, kè sote ak doulè, nou menm anndan INDDESC ap swiv jan moun Kafou Fèy ap voltije anba vyolans ak kout zam bandi. Depi nan lane 2021 nan Matisan, kote bandi te deside bay Leta bout tèren, rive Laplèn, kwadèboukè, Bèlè, Laboul 12 …, bandi pran zòn sa yo, fè sa yo vle ak lavi, byen moun, san Leta pa di yon mo, men jounen jodia se Kafou Fèy yo vle pran. Anpil masak, anpil moun pèdi lavi yo, anpil jèn fanm ap sibi vyòl, anpil ka kidnapin, anpil lekòl fèmen…, vyolans sou tout fòm san popilasyon an pa jwenn okenn otorite nan Leta a di yon mo alewè pou ta rezoud gwo pwoblèm sa yo. Anplis, grangou, mizè, chomaj, pa gen lopital serye, pa gen bon dlo, pa gen enfrastrikti, se yon popilasyon ki ap naje nan soufrans, ki lage pou kòl ak tout kalte kalamite. Jodia li klè kou dlo kòk, gouvènman sa pa pran responsablite l pandan lajan peyi a kontinye ap gaspiye, moun ap mouri epi bandi ap pyafe toupatou. Fòk gen yon bagay ki fèt, lavi se premye dwa chak moun genyen pami lòt dwa yo. Malerezman, tout kondisyon reyini pou banalize ak detwi lavi. Fòk gen yon bagay ki fèt rapid, gen ijans! L’Institut National pour la Défense des Droits Économiques, Sociaux et Culturels (INDDESC) kap batay pou respè dwa ak dinite moun, voye yon panse espesyal pou moun Kafou fèy ak tout lòt moun bandi ak vès ak bandi ak zam konplote pou retire lavi yo ak fè yo pa gen dòmi nan je. Nan sikonstans sa, INDDESC ap egzije Premye Minis Ariel Henry pou li degaje l kou mèt Janjak pou l pase lòd, pote sipò ak akonpanyeman bay frè nou ak sè nou nan kafou Fèy ki nan gwo difikilte. INDDESC ap mande pou Leta ak tout moun ki nan gwo pòs yo panse ak pwoblèm ensekirite a, pwoblèm lavi chè, grangou ak tout lòt pwoblèm k ap brase bil sosyete a prese, prese. Si otorite yo pa degaje yo, n ap mande pou popilasyon an leve kanpe kont vyolans ak ensekirite sa, epi INDDESC ap kanpe dèyè pèp ayisyen an pou dwa l kapab respekte jan sa di nan konstitisyon an ak tout lòt trete entènasyonal Ayiti ratifye ak siyen. Frédo Jean Charles Prezidan INDDESC. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou laprès / SOS pou Kafou Fèy Se avèk anpil tristès, kè sote ak doulè, nou menm anndan INDDESC ap swiv jan moun Kafou Fèy ap voltije anba vyolans ak kout zam bandi. Depi nan lane 2021 nan Matisan, kote bandi te deside bay Leta bout tèren, rive Laplèn, kwadèboukè, Bèlè, Laboul 12 …,", "domain": "rezonodwes.com", "date": "2025-11-07 19:24:33", "url": "https://rezonodwes.com/?p=317597", "image_url": null, "xglm_generated_text_wo_prompt": "s. Continue this article with similar tone."}
{"title": "JMJ2023: Jacky DUVIL plede anfavè enplikasyon jèn yo nan lit kont chanjman klimatik la ! - Rezo Nòdwès", "text": " Se sou tèm  » Ekselere repriz aprè maladi kowona viris la (Covid-19) pou nou rive reyalize ajenndan 2030 yo  » jounen mondyal lajenès ap dewoule jounen samdi 12 dawout 2023 a, nan nan vil Lisbòn , ki se kapital peyi Pòtigal. Tankou nou tout konnen l, chak  jounen mondyal reprezante yon okazyon pou enfòme piblik la sou kèk tèm ki lye ak gwo anje . Se egalman yon okazyon pou Leta nan tèt kole ak Sosyete Sivil la òganize bonjan aktivite ak mobilize resous sou diferan anje yo. Nan yon peryòd kote mond lan ap fè fas ak gwo pwoblèm klimatik, Jacky DUVIL,  ki se ekspè nan domèn chanjman klimatik souliye enpòtans lajenès e wòl li kapab jwe nan batay kont rechofman klimatik la. <<Jèn yo kapab jwe yon gwo wòl nan lit kont chanjman klimatik la tankou: Nan sansibilizasyon , nan pwomouvwa   edikasyon ki gen rapò ak anviwonnman epi chanjman klimatik ak pataje konesans yo yon fason pou rive atenn objektif devlopman dirab yo>>. Jèn doktoran plede anfavè yon tranzisyon pandan l konseye jèn yo pa neglije sansibilizasyon kont chanjman klimatik la, yon mannyè pou plis moun rive kapab konsyan de anje ki gen  nan kesyon rechofman klimatik la.) <<Se wòl jèn yo pou y ale sansibilize paran ak tout kouch nan sosyete pou yo konnen pwoteksyon anviwonnman se yon devwa epi enfliyanse lòt nan aksyon y ap poze chak jou sou kesyon anviwonnman. Konsa , y a kapab adopte yon konpòtman ki plis ekolojik . Jèn yo dwe kontribitè desizif nan aksyon pou lite kont chanjman klimatik>> Antouka, nan tout sosyete, jèn reprezante fòs motris ki kapab fè machin sosyal la mache men tou kapital imen ki gen gwo enpòtans nan devlopman epi kontribye nan chanjman sosyal, ekonomik ak bonjan pwogè teknik.  Se okazyon pou jèn yo montre yo kapab jwe yon wòl nan yon peryòd kote mond lan ap fè fas ak gwo pwoblèm ki lye ak rechofman klimatik.. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Se sou tèm \" Ekselere repriz aprè maladi kowona viris la (Covid-19) pou nou rive reyalize ajenndan 2030 yo \" jounen mondyal lajenès ap dewoule jounen samdi 12 dawout 2023 a, nan nan vil Lisbòn , ki se kapital peyi Pòtigal. Tankou nou tout konnen l, chak jounen mondyal reprezante yon okazyon pou enfòme piblik", "domain": "rezonodwes.com", "date": "2025-11-07 19:24:36", "url": "https://rezonodwes.com/?p=317548", "image_url": null, "xglm_generated_text_wo_prompt": "his article with similar tone."}
{"title": "DHS ap Modènize Pwosesis Reyinifikasyon pou Fanmi sou Kondisyon pou Kiben ak Ayisyen - Rezo Nòdwès", "text": "Pifò etap yo dwe ranpli sou entènèt, sa ki pral fè pwosesis la pi efikas Anbasad Etatzini nan Pòtoprens WASHINGTON – Depatman Sekirite Enteryè a (DHS) pibliye jodi a kèk avi nan Rejis Federal lan ki pral pèmèt mete ajou epi modènize pwosesis Reyinifikasyon pou Fanmi sou Kondisyon pou Kiben ak Ayisyen (FRP), aprè anpil moun ki gen enterè yo nan pwogram enpòtan sa yo te pataje opinyon yo. Avèk modènizasyon pwosesis sa yo, moun ki fè petisyon yo pral kapab konplete pifò pwosesis FRP yo sou yon platfòm ki gen sekirite sou entènèt, sa ap elimine pwoblèm deplasman, tan, ak pil dokiman yo, sa ki pral pèmèt plis moun gen aksè epi patisipe nan pwogram sa yo. Pwosesis la toujou disponib sou baz envitasyon sèlman. Pwosesis Reyinifikasyon pou Fanmi sou Kondisyon pou Kiben an (CFRP) ak pwosesis Reyinifikasyon pou Fanmi sou Kondisyon pou ayisyen an (HFRP) ankouraje inifikasyon fanmi. Mizajou sou pwogram sa yo te premye prezante kòm yon pati nan mezi konplè DHS ak Depatman Deta te anonse nan mwa avril la, ki konfòm avèk angajman nou dapre Deklarasyon Los Angeles sou Migrasyon ak Pwoteksyon. Sekretè Sekirite Enteryè Alejandro N. Mayorkas te deklare, “Chemen legal yo, ansanm ak ranfòsman solid lalwa, ap efikas pou redwi migrasyon iregilye Ozetazini epi anpeche imigran yo remèt lavi yo nan men kontrebandye yo”. “Modènizasyon pwosesis Reyinifikasyon pou Fanmi sou Kondisyon sa a ap amelyore kapasite nou pou kenbe entegrite kritè egzaminasyon ak envestigasyon nou yo, l ap reponn ak reyaksyon enpòtan moun ki gen enterè nan kominote Kiben ak nan kominote Ayisyèn nan, epi asire aksè enpòtan – ki ale nan menm direksyon avèk valè nou yo – pou benefisyè potansyèl yo. Apati 11 daout 2023, aplikan yo ap kapab konplete pifò etap nan pwosesis ki ajou yo sou Entènèt, eksepte pou lè y ap fè yon egzamen medikal aletranje ak pou lè otorite yo ap pran desizyon bay pèmi imigrasyon sou kondisyon an an pèsòn ki fèt lè youn moun rive pa avyon nan yon Pò Antre Ozetazini. Benefisyè ki kalifye yo pa dwe deja sou teritwa Etazini men yo pa oblije prezan fizikman nan Kiba oswa Ayiti ankò. DHS te fè mizajou sa yo pandan l ap itilize pwogrè teknolojik ki te devlope depi lè CFRP an te kreye nan lane 2007 avèk HFRP an nan lane 2014. Pwogrè sa yo pral amelyore efikasite pwosesis yo. DHS ap kontinye verifye idantite ak kalifikasyon chak moun youn aprè lòt epi pou li fè bon jan tès sekirite ak envestigasyon nan plizyè nivo. Toulède pwosesis yo ap kòmanse ak Sant Nasyonal Viza nan Depatman Deta a ki ap voye yon envitasyon bay sitwayen ameriken oswa manm fanmi ki ap viv legalman ak rezidans ki fè petisyon an ki gen Fòm I-130, Petisyon pou Fanmi Resòtisan, ki te depoze sou non yon benefisyè Kiben oswa Ayisyen. Lè sa a, moun ki fè petisyon an ka kòmanse pwosesis FRP a lè li ranpli Fòm I-134A, Demann sou Entènèt pou Sipòtè ak Deklarasyon Sipò Finansye , nan non benefisyè prensipal la ak nenpòt benefisyè derive, konjwen ak timoun, yo dwe konsidere pou otorizasyon vwayaj davans ak imigrasyon sou kondisyon an. USCIS pral voye yon lèt bay moun k ap fè petisyon CFRP yo ki gen yon Fòm I-131, Aplikasyon pou Dokiman Vwayaj, ki deja depoze pou yon benefisyè prensipal k ap tann yon entèvyou nan La Havane. Anplis de sa, DHS ap rann pwosedi HFRP an pi aksesib lè li louvri pwosesis la bay tout benefisyè prensipal Ayisyen ki apwouve yo, kèlkeswa lè USCIS te apwouve Fòm I-130 la (anvan sa, kalifikasyon yo te limite a apwobasyon sa yo te bay nan dat 18 desanm 2014 oswa anvan). DHS angaje l pou li garanti pwogram CFRP ak HFRP yo reyini fanmi yo epi bay yon pwosesis ki an sekirite epi ki byen òdone ki pèmèt sèten sitwayen Kiben ak Ayisyen ansanm ak konjwen yo antre Ozetazini san yo pa fè vwayaj danjere nan Fwontyè Sidwès la oswa pa mwayen lanmè. Efò sa yo konfòm avèk enterè nasyonal Etazini ak priyorite politik etranjè li yo, sa enkli inisyativ ki gen entansyon pou elaji aksè ak kontwole chemen legal yo pou dekouraje migrasyon iregilye. Avi Rejis Federal yo pou Kiba ak Ayiti bay enfòmasyon detaye sou pwosesis aplikasyon an ak kritè yo pou kalifikasyon. sous dokiman an: Le Département de la Sécurité intérieure modernise le programme de Réunification Familiale Conditionnelle pour les Cubains et les Haïtiens – Ambassade des Etats-Unis en Haïti (usembassy.gov) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pifò etap yo dwe ranpli sou entènèt, sa ki pral fè pwosesis la pi efikas Anbasad Etatzini nan Pòtoprens WASHINGTON – Depatman Sekirite Enteryè a (DHS) pibliye jodi a kèk avi nan Rejis Federal lan ki pral pèmèt mete ajou epi modènize pwosesis Reyinifikasyon pou Fanmi sou Kondisyon pou Kiben ak Ayisyen (FRP), aprè anpil", "domain": "rezonodwes.com", "date": "2025-11-07 19:24:37", "url": "https://rezonodwes.com/?p=317526", "image_url": null, "xglm_generated_text_wo_prompt": "ontinue this article with similar tone."}
{"title": "Avoka Jodel Coupet rann omaj ak Lilyann Pyè Pôl - Rezo Nòdwès", "text": " Yon omaj byen merite pou yon potorik fanm 31 Jiyè, menm jan ak tout moun mwen aprann lanmo Lilyann Pyè Pôl. Lanmo sezi Lilianne nan moman li tap prapare pou al prezante jounal 4 katrè ki se yon jounal randevou pou tout Aysyen depi l fe 4 katrè nan apre midi. Lilianne fèt nan vil Tigwav nan ane 1953.Kidonk Lilianne kite nou ak 70 rekot kafe. Men kiyès Lilianne te ye vreman? Tout moun konnen ke Lilianne pase anviwon 35 lane nan lavi l ap goumen pou lalwa dyol boujonnen nan tè peyi Dayiti.Depi l te jenn tifi, li chwazi konba l ,li ofri lavi l an sakrifis fas ak rejim asasen Divalye yo. Se pa tout moun ki te ka rive kanpe kont Divalye .Depi w te fesa,se tankou anteman w chante deja san w poko mouri.An bon kreyol ,fok ou ta gen grenn nan boudaw selman pou w ta afronte yon rejim ki te gen pratik antre kay sitwayen pran yo al touye ,yon rejim ki te konn kidnape kadav nan sèkèy (nan zafe Kleman Jimel nan ane 1959). Daprè Wikipedya,pouvwa Duvalier yo asasinen anviwon 30 mil kretyen vivan an Ayiti.Sila yo ki te gen chans, pati an ekzil,sinon yo te arete yo epi pedi yo nan prizon Fodimanch,yon prizon ki te egal ego ak chanm gaz Itlè te kreye pou touye moun pa anpil pa paket.kazenn Desalin limenm se te kote pou kraze zo moun .Si w ta soti vivan ou paka fouti tounen nomal anko. Malgre tout aksyon krabinay ak maspinay sa yo Lilyann te konn tande e te wè ak de nawèl ,li te deside chwazi fe yon metye ki danjere anpil nan peryod Tonton makout yo ki pat manje anyen frèt.Pouvwa diktati a te komsidere metye jounalis tankou mouvman kamoken ki te kont gouvenman an.Sa vle di Duvalier te wè jounalis tankou lennmi nimewo en pouvwa yo. Lillyann pat selman yon jounalis,se te yon militan,se te yon fanm total kapital ki te deside mete pwop lavil an danje pou sove yon sosyete. Lilyann se te yon Marijann . Lilyann se te yon Sanite Belè. Lilyann pat pe tet pou vale kô Nan tikout deklarasyon Mavèl Danden,konpayon polka jounalis la, li di ke Lilyann te gen abitid fe sekrè sou maladi li.Temperaman sa pa etonem pou pesonalite moun tankou Lilianne. Mpa konn si Lillianne te soufwi yon maladi kelkonk nan sante fizik li ke l tap kache jan kolèg li Mavèl fe konprann,men li difisil pou l pata sa paske Lilyann te viktim anpil de zak kabrinay ak maspinay nan fizik li sou Duvalye,men pi gwo doulè ,pi gwo blese Lilyann tap viv ak li nan nanm li ,se mak imilyasyon li te subi nan experyans prizon.Mwen tap gade yon kout entèview l tap baw nan yon dokimantè kote li te gen difikilte pou kache dlo nan zye l le jounalis la te mande l pou pale de experyans li te viv nan prizon nan moman yo te arete l la. Lilyann tap viv ak anpil doulè nan nanm li nan plizyè nivo : Premyèman, Lilyann te viktim kadejak nan prizon.Lè yon fanm viktim de jan de zak sa yo,se pi gwo imilyasyon li te ka konnen.Sa make nanm li pou lavi.Nan lang save,yo rele sa strès pos-tromatik.Lilyann tap soufwi anpil nan nanm li.Se youn nan rezon Lilyann pat danse kole ak okenn pouvwa ki ta gen tandans diktati. Dezyèmman,Lilyann tap viv ak anpil desepsyon lè l gade li sibi tout doulè sa yo preske pou gran mèsi.Paske menmsi Divalye pa la anko,men reyalite ki vinn aprè yo se yon veritab dekourajman ak desepsyon.Mtap li sou wikipedia biografi Lilyann kote yo mensyone ke yon ansyen prezidan (ki te toujou reklame tèt li kom makout) te fe kanaval sou li ki te rele « bal bannann  » pou te pase Lilyann nan rizib ,moke l nan yon langaj seksyèl devègonde.. Podyab Ayiti! Twazyèmman,anpil moun nan sosyet Aysyenn nan pat ni konnen ni konprann Lilyann .Mwen obsève avek anpil desepsyon kijan nouvèl generasyon jenès la, akoz lekol ki pa fe travay li, devlope yon espri devalorizan ak meprizan pou Lilyann Pyè Pol sitou pou fason li te konn kritike kek pratik politik an Ayiti.Gen komantè mwen li sou fesbouk ki moutre ke gen moun ki rejwi ,sote ponpe ak lajwa de lanmo jounalis la tankou yon viktwa.Se byen domaj ke sosyete Ayisyenn nan poko devlope nan nivo sivilizasyon pou aprann apresye vale moun. Pwa doule sa yo Lilyann tap supote a te vinn depase fôs ak kouraj li e finalaman li tonbe.Li tonbe nan mitan konba li te toujou ap mennen.Malgre laj li a 70 rekot kafe sou tet li, Lilyann te toujou rete viv ak espwa ke Ayiti ke l te sakrifye tan l,diyite l, tout lavi l ap chanje pou lavi boujonnen pou tout Aysyen,men domaj,Lilyann kite deye l yon peyi ki pa ni dirije ni administre (pou reprann pawol yon ansyen PM).Yon peyi ki nan ensètitid total kapital .Yon peyi ki tounen yon eskandal,yon lobèy! Map fè nou konnen ke Lilyann te youn nan ra jounalis ki te valorize lang kreyol nan domenn jounalis an Ayiti.Jounal katrè pat selman yon randevou,se te yon espas revolisyon sosyal kote lang kreyol la te rive antre nan salon tout moun alwonnbadè nan vwa potorik fanm sa. Eske LiLi travay pou granmèsi? Mpa konnen! Antouka,li deja pa ti.Li fe sa la Nati te ba l fè .Li ale! Li kite nou nan pale anpil. Na demele gèt nou,paske mwen konnen nou gen ti pwoblèm sa.Se lè pabon pa la nou konn pa bon te bon! Mwen retire chapo m byen ba devan kadav gwo kokenn fanm sa ki te rele Lilyann Pyè Pôl Jodel Coupet Avoka Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Yon omaj byen merite pou yon potorik fanm 31 Jiyè, menm jan ak tout moun mwen aprann lanmo Lilyann Pyè Pôl.Lanmo sezi Lilianne nan moman li tap prapare pou al prezante jounal 4 katrè ki se yon jounal randevou pou tout Aysyen depi l fe 4 katrè nan apre midi. Lilianne fèt nan vil Tigwav", "domain": "rezonodwes.com", "date": "2025-11-07 19:24:39", "url": "https://rezonodwes.com/?p=317266", "image_url": null, "xglm_generated_text_wo_prompt": "tinue this article with similar tone."}
{"title": "Betiz nan lang kreyòl ayisyen an, prèv vivan seksis nan sosyete a - Rezo Nòdwès", "text": "Kanpe nan nenpòt kafou nan lari Pòtoprens osnon nenpòt espas piblik an Ayiti, tankou : mache piblik, estasyon kamyonèt oubyen moto, plas piblik, elatriye, ou p ap pa tande yon betiz pati, ki nan pi fò ka atake Fanm, se kapab seksyalite fanm nan, pèsonalite l, kò l, elatriye. Entèlokitè yo menm monte plizyè kategori jouman pou denigre kò fanm, gen betiz pou atake pa egzanp rantre vajinal fanm nan, si nou site jouman tankou : tou fon, bouda santi, bouda eko … Gen lòt ki devalorize klitoris Fanm nan, tankou : krèk soude, krèk som 119, krèk dawomen … Kon sa tou, gen kèk lòt gwo mo entèlokitè yo konn plis itilize nan enonsyayson yo swa pou louvri yon echanj osnon pou fèmen li, sa yon espesyalis tankou Goffman (1967 : pp. 21-24) rele « Échanges Confirmatifs ». Tout kreyolofòn Ayisyen konnen depi yon Ayisyen ap joure avè w li poko di w konangyèt manman w l poko fini, oubyen gen kèk mo itilizatè yo anplwaye tou pou louvri yon sèn betiz, tankou : gad’on kaka, gad’on chawony, gad’on malpwopte … Yon ti opsèvasyon anpirik nan kèk mache piblik te ede n konprann reyalite a pi byen, kote nou te tanmen yon ti enntèvyou avèk kèk machann, potè ak moun ki vin achte. Nan ti echanj sa a tout korespondan yo te dakò pou di nou betiz yo itilize pou denigre Fanm yo sonnen pi byen, yo ale ak Fanm nan menm, kòmkwa lè nan yon echanj ou di yon fanm Bouzen santi pa egzanp , li tonbe daplon e li ale ak fanm nan paske se fanm ki bouzen. Pi lwen, gen kèk lòt ki di ala verite pa gen gwo betiz pou di gason, pa gen betiz sal, pike pou di gason, paske yo pa ale ak gason an, kèk betiz ou ka di gason se : vòlè, masisi, kourèd, … sa yo pa sonnen fò. Tout enfòmatè yo te dakò pou di pa gen okenn betiz vrèman ki denigre sèks gason, kòmkidire entimite gason entouchab, sen kòm lasent vyèj, respektab, onorab (eksepte yon korespondan ki te di nou yo di zozo mayas , sa a nou konsidere tankou yon idyolèk nan lang nan). Gen yon chèchè Fanm ki travay sou reyalite sa a ki konkli pou di : « mo ki pi sal yo, pi pike yo lye ak seksyalite Fanm » Moise C. (2011). Pi devan, Larchet (2018) di : « betiz seksis yo revele kijan moun yo konstwi idantite jan yo, sa a ki ede n konprann fason moun yo panse e viv idantite yo kòm moun selon fason yo defini e konstwi tou de sèks yo sou baz kategorizasyon jan yo ( Les injures sexistes questionnent à cet égard la construction de l’identité de genre entendue comme la façon dont les êtres humains pensent et ressentent leur identité individuelle en regard des deux sexes définis et construits par l’ordre du genre ) (Tradiksyon konsèp yo pa estandan puiske pako gen yon kategori tèminoloji ki monte pou sèvi kòm ekivalan pou domèn sa a). Jouman ki konstwi apati vèb ki gen rapò ak fè bagay yo atake senpman seksyalite fanm. Si nou pran pa egzanp mo tankou : konyen sou recho, kreve san senyen, ti pèdi, konyen pou dechay, … jouman sa yo se fanm ak tifi yo di yo, se seksyalite medam yo yo atake, pa genyen okenn ekivalan pou di gason. Kreve san senyen siyifi yon tifi adolesan ki gen premye rapò seksyèl li e ki pa bay san, lojikman sa a vle di li nòmal pou senyen apre premye rapò a, nan ka kontrè ou te gen esperyans seksyèl avan sa a ki tou fè w vin pase kòm yon tifi ki pa merite respè. Konyen pou dechay bò pa l enplike materyalizasyon kò fanm, si w ap konyen fòk ou sòti ak yon bagay materyèl se pa sèlman dechay la, sa a ki nòmal nan rapò seksyèl la, gason pa konyen pou dechay Fanm. Pou kategori sa a nou ka konsidere yon betiz tankou Bouzen kòm baz la. Gen plizyè mo sal pou di fanm ki deside jwi seksyalite yo yon fason emansipe, lib e libè, lasosyete pa wè bagay sa a ak bon je ditou. Yon fanm ki dakò gen rapò seksyèl ak plizyè gason osnon plizyè fwa (atansyon la a nou p ap pale de Travayè Seksyèl yo) oubyen yon fanm ki genyen yon patenè li pi gran pase l ap jwenn anpil frap, gwo mo pike pou denigre l, tankou : mamnan rat, ansyen fòd twa pedal, 4X4, piten, ratchyè fè , … Lokitè yo menm itilize diminitif « ti » pou joure tifi yo, yo di yo : ti rat, ti piten, ti bouzen dèyè manman, elatriye. Gen plizyè eleman nou jwenn nan tout lang sou latè, betiz fè pati youn nan yo ki egziste nan lang moun pale, nou ka menm konprann ni tankou Universaux du Langage , sa a lenguis yo konsidere kòm reyalite komen nan tout lang. Menm jan gen fason pou nou esprime tan, pou nou esprime lanmou, pou nou esprime lojik, se menm jan an tou itilizatè tout lang sou latè gen fason pou yo esteryorize emosyon negatif yo, tankou : kòlè, layèn, desepsyon, trayizon, .. Se ak lang nan e nan lang nan nou viv, nou egziste atravè li, li reflete tout sa nou ye, tout jan nou konprann lavi e tout jan nou konprann lòt la. Se pa pou san rezon ki fè gen tout yon kategori betiz pou di Fanm an kreyòl ayisyen e ki pa gen okenn ekivalan pou di gason, osnon ki pa egziste ditou nan imajinè moun yo, sa a montre klè kou dlo kòk jan nou se yon pèp ki seksis, sa a montre tou konpreyansyon nou kòm pèp de fanm, de kò fanm, de sekysalite fanm. Li pwouve reprezantasyon debalanse nou fe sosyalman, kiltirèlman ak lenguistikman de fanm. E jou nou ap kòmanse pwone, re-edike e konstwi yon sosyete ki chita sou respè, tolerans ak egalite youn ak lòt eleman lenguistik sa yo ap diminye osnon disparèt otomatikman nan lang nan. Lang yon pèp se miwa otantik pou montre jan li konprann monn nan. Emsline Azor Lisansye an Syans Lang Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kanpe nan nenpòt kafou nan lari Pòtoprens osnon nenpòt espas piblik an Ayiti, tankou : mache piblik, estasyon kamyonèt oubyen moto, plas piblik, elatriye, ou p ap pa tande yon betiz pati, ki nan pi fò ka atake Fanm, se kapab seksyalite fanm nan, pèsonalite l, kò l, elatriye. Entèlokitè yo menm monte plizyè kategori jouman", "domain": "rezonodwes.com", "date": "2025-11-07 19:24:40", "url": "https://rezonodwes.com/?p=317167", "image_url": null, "xglm_generated_text_wo_prompt": "compromis. Continue this article with similar tone."}
{"title": "Twa òganizasyon nan Dyaspora a mete chapo ba devan jounalis Liliane Pierre-Paul - Rezo Nòdwès", "text": "LILIANE PIERRE PAUL DI NOU OREVWA SAN ZATANN Liliane Pierre Paul pran chimen Ginen, Lendi 31 Jiyè 2023, apre yon kriz kadyak. Li marande ak nouvèl jis nan dènye souf li. Paran li di : sa pase pandan li ta p prepare l pou l al nan Radyo Kiskeya kote li gen yonn nan emisyon ki pi popilè nan peyi a, ak bonjan nouvèl, chak aprèmidi a 4 è tapan. Nouvèl lanmò a gaye tankou pousyè, toupatou, nan jounal, telefòn ak radio. Se yon gwo chòk. Gen moun ki kriye tankou timoun, gen lòt ki sezi, yon mo p at ka sòt nan bouch yo. Nouvèl la frape fò paske li rive tou pre lè emisyon an. Moun p ap ka tande vwa Liliane ankò, vwa sa a ki te konn pote enfòmasyonepi ki te konn ba yo espwa ak kouraj nan la vi a. LILIANE PIERRE PAUL TE YON JOUNALIS NASYONALIS, POPILÈ, ANGAJE Liliane Pierre Paul, te yon fanm vanyan. Anpil moun rekonèt sa. Li pase twaka 70 lane lavi l dèyè yon mikro. Listwa aprann nou li te yon jounalis militan ki pat janmen pè di laverite nan emisyon l yo. Liliane, te yon jounalis pwogresis, li te toujou ap mande Leta respekte dwa la pawòl, dwa laprèss, dwa toutsitwayen kèlkelanswa kote yo kanpe nan sosyete a. Liliane te konn pran pati pou fanm k ap sibi diskriminasyon ak vyolans. Liliane te jwe yon gwo wòl tou nan : « L’Association Nationale des Medias Haitiens (ANMH) ». Liliane pa t konn chita sèlman dèyè mikro, li te konn nan lari tou ak tout moun k ap mande chanjman total kapital, moun k ap reklame demokrasi nan tout peyi a. LILIANE, DÈYÈ MIKRO A, T AP CHACHE SOVE PEYI A, AK TOUT VANSE NOU TE FÈ SOU CHIMEN DEMOKRASI. Liliane Pierre Paul te wè jou nan Ti Gwav. Byenbonè li antre nan Pòtoprens pou vin etidye. Li pat pran tan pou chwazi pwofesyon jounalis la, li te renmen anpil. Sou Jean Claude Duvalier, li menm ak Konpè Filo, nan lang Kreyòl la, te konn travay ansanm nan “Radio Haiti Inter”, pou koze san griyendan ak ti machann yo, moun k ap pouse bouwèt, ak moun k ap ravitaye pou yo ka jwenn yon plat manje chak jou. Ekip radyo a, sou direksyon Jean Dominique, pa t manje anyen k frèt. Yo chache bay moun k ap soufri yo lapawòl. Diktati a te voye pye. Militè-makout yo te mache kraze “Radio Haiti Inter”, fouke jounalis yo, trennen yo nan Casernes Dessalines, kote yo maltrete, derespekte Michėle Montas ak Liliane. Yo kenbe kèk jounalis ak militan ki tap batay pou chanjman nan prizon. Yo egzile lòt, pimpe yo aletranje. Nan woulib sa a, Liliane oswa “Lili” te ateri nan Venezuela. Apre sa, li janbe nan Canada. LILIANE TE BRAV ANPIL. LI KITE YON KOKENN ERITAJ POU NOU TOUT, SITOU JENN JOUNALIS AYISYEN YO. Apre 1986, Liliane pat ezite retounen ak lòt militan ann Ayiti. Li mete ansanm ak kèlke kanmarad jounalis tankou Marvel Dandin ak Sony Bastien, pou kreye “Radio Quisqueya” kote li remonte antenn li pou kontinye kominike ak pèp la, bal bonjan konsèy pou l pa pran “mantèg pou bè” nan men dirijan mal pou wont yo. Fòs neyo-divalyeris yo kontinye pèsekite l. Yon lè, yo te met dife nan Radio Kiskeya pou yo te ka mete baboukèt sou bouch Liliane ak lòt jounalis yo. Sa pa mache, paske pèp la, ak anpil lòt moun te kouri leve kanpe pou ede l reprann mayèt la. Gen grenn depaman ki te konn fè zen sou do Liliane nan lòt radyo. Genyen tou, menm yon prezidan mizisyen ki te konn voye move chante pou denigre l. Tou sa pat kraponnen l. Li kontinye fè travay kritik jounalis li ak onètete, dèyè mikro a. Pou fini, n ap di gen plis istwa toujou nou te ka rakonte sou lavi kokenn fanm vanyan sa a. Sepandan, sa nou dwe chonje sèke Liliane Pierre Paul te yon Jounalis ki te trè devwe, entèg, konsekan, pèseveran nan travay li. Se pa san rezon gen òganizasyon ki te kouri onore l, bal pri tankou: “ INTERNATIONAL WOMEN’S MEDIA FOUNDATION” ki bal pri “COURAGE IN JOURNALISM AWARD” nan lane1990, ak “ SOS LIBERTÉ “ kit e bali pri “ROC CADET” nan lane 2014 pou salye enpòtans ak valè travay li t ap fè kòm jounalis ayisyen. Konsa, n ap mete ansanm twa òganizasyon nan Dyaspora a poun prezante senpati nou, kondoleyans nou, bay tout kòd fanmi Liliane. N ap voye kondoleyans nou tou bay tout jounalis Radyo Kiskeya, anpatikilye konpayèl li Marvel Dandin, ak tout jounalis nan peyi a. N ap di yo kontinye kenbe djanm. Travay Liliane, reyalizasyon li, ap rete kroke nan memwa nou. Nou espere tout jenn jounalis k ap grandi va swiv chimen li trase pandan tout vi li pou defann dwa tout sitwayen: libète lapawòl ak jistis ann Ayiti. 1) INISYATIV SITWAYEN NAN NOU YÒK POU SOUTNI AKÒ MONTANA. Daniel Henrys Daniel Huttinot Julien Jumelle Lionel Legros Michèle Montas 2) KOMITE SOLIDARITE AK REZISTANS PÈP AYISYEN NAN MIYAMI Max Pierre Antoine Lodz Deetjen Hudes Desrameaux Abel Simon Zėphir 3) KOWALISYON AYISYEN NAN KANADA KONT DIKTATI NAN PEYI AYITI Jean-Claude Icart Chantal Ismé Richard Mathelier Dominique Mathon Walter Osna Alain Saint-Victor Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "LILIANE PIERRE PAUL DI NOU OREVWA SAN ZATANN Liliane Pierre Paul pran chimen Ginen, Lendi 31 Jiyè 2023, apre yon kriz kadyak. Li marande ak nouvèl jis nan dènye souf li. Paran li di : sa pase pandan li ta p prepare l pou l al nan Radyo Kiskeya kote li gen yonn nan emisyon", "domain": "rezonodwes.com", "date": "2025-11-07 19:24:42", "url": "https://rezonodwes.com/?p=317099", "image_url": null, "xglm_generated_text_wo_prompt": "ontinue this article with similar tone."}
{"title": "Fritz Jean denonse efondreman tout enstitisyon peyi a pandan 4 dènye lane sa yo - Rezo Nòdwès", "text": "Prezidan eli Akò Montana a deplore efondreman peyi a pandan 4 dènye ane yo Diskou Prezidan Eli Akò Montana sou kriz la Jodi 26 juillet2023 Chapo ba pou Frèn ak Sen toupatou sou latè Jodi a 26 juillet 2023 sa fè nou 4 lane san pran souf kote nap viv efondreman total kapital tout enstitisyon anndan peyi a ki lage popilasyon an nan yon dezespwa san parèy. Moun ap kouri toupatou Anba kout bal jenn gason Ak jenn fanm elit politik ak ekonomik peyi a te mete zam nan men yo pou yo te defan teritwa yo pou eleksyon fo mamit e kontwole èspas pou monopòl vann ak achte sou ti mache rabougri 20 milya dola AYITI ye jodia. Jan nou toujou dil vyolans ekonomik, sosyal e politik sa a ki mare sosis li ak move gouvènans mennen nou tèt dwat nan yon Kawo total. Apa Yonne ou 2 kote nan peyi a Endistri touristik la atè plat, Dyaspora pa ka vini lakay, Enflasyon ak chomaj ap taye banda.  Resèt ladwan ak lajan gaz ap vide nan kès leta se atò popilasyon an nan mizè? sak pase ak lajan sa yo? Misyon prensipal leta se bay sèvis. Latibonit ki se dezyèm pi gwo rejyon nan peyi anba kontwòl total nèg ak zam. Aktivite nèg ak zam nan komin Tirivyè ak Lestè rive paralize depatman an.   Depatman Nodwès ak Nò pa ka travèse Latibonit. Yon moun kap sòti Tirivyè pou vini Pòtoprens jodi a bezwen 5,000 goud pou transpò moto ak machin . Yon moun kap soti Akayè /Senmak pou vini Pòtoprens oblije pase Gonayiv- Senmichèl -St Rafayèl-piyon- Hinche -Mibalè pou ateri pòtoprens pou 4,500 Goud Moun Akayè ki te bezwen 30-45 minit pou vini pòtoprens bezwen tout yon jounen  sou wout ak tout ris lanmò ou byen kidnapping. Frèn ak sèn yo malgre tout peripesi ak kalamite sa yo, olye sila yo ki kreye kawo jeneralize sa konprann nesesite pou peyi a ta jwenn bonjan konsansis pou akouche yon bon tranzisyon pou tout moun,  yo prefere ap fè tan pase pandan peyi ap finn depafini pou règ jwèt yo pa janm chanje. Nap di sila yo ki trennen Tè Ayiti ak pèp Ayisyen nan kalfou lawont sa ki vle fè nou pase pou pèp kanibal la, systèm ekonomi vyolans la rive nan bout li, nou pap ka kenbel anvi ankò. Fòk tout moun konpran sa Nap di sila yo ki poko vle konprann, Peyi a rive nan laj limyè, tout pawòl pale, tout moun konprann, tout bagay klè. Pa gen okenn  akò patwon, ti zanmi, ti klan,  ti fanmi  ak ti paskout ki ka retire nou nan katchouboumbe sa a. Ak lagè kap fèt sou latè, sanksyon ke yo enpoze sou yon seri de operatè ki derefize konpran ke règ jwèt yo dwe chanje, Nou alavèy gwo boulvèsman nan relasyon gwoup sosyal yo andan peyi a. Jenerasyon kap monte la ka ap asiste a yon redefinisyon de koman pou moun fè biznis andan peyi a e sitou yo ka temwen yon rekonpozisyon de moun ki ap kreye richès andan peyi a. Nou paka rete chita ap goumen antre nou san nou tout, moun nan sèktè politik, moun nan sèktè ekonomik, moun nan sosyete sivil, san nou pa bay dirèksyon kote nou vle ale ak boulvèsman sa yo. Sinon, yap fè l pou nou. Se pa vre nou ka kontinye ap fè jwèt koken. Menm jan, nou dwe chita pou nou di ki sa ki dwe fèt pou tout moun sa yo ki pedi ti biznis yo, kay yo, jaden yo. Se motè peyi a ki bloke la, fòk nou chita pou nou ka di sa ki dwe fèt ak tout moun sa yo ki pedi tout sa yo te genyen. Men, sa ka fèt sèlman si nou mete peyi a devan, nan fè konsesyon pou bonjan konsansis pou mete kanpe enstitisyon leta yo kap mete baz solid pou adrese pwoblèm gouvènans, sekirite, jistis, eleksyon demokratik enklizif, lib, onèt, transparan pou mennen nou nan chimen estabilite, devlopman ak lapè. Nap fè lot AYITI a ansanm Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Prezidan eli Akò Montana a deplore efondreman peyi a pandan 4 dènye ane yo Diskou Prezidan Eli Akò Montana sou kriz la Jodi 26 juillet2023 Chapo ba pou Frèn ak Sen toupatou sou latè Jodi a 26 juillet 2023 sa fè nou 4 lane san pran souf kote nap viv efondreman total kapital tout enstitisyon", "domain": "rezonodwes.com", "date": "2025-11-07 19:24:44", "url": "https://rezonodwes.com/?p=316325", "image_url": null, "xglm_generated_text_wo_prompt": "this article with similar tone."}
{"title": "«Souvni kanmarad klas», yon espektak elèv 13 lise nan Pòtoprens òganize pou klotire ane lekòl la - Rezo Nòdwès", "text": "Lendi 17 jiyè 2023 ((rezonodwes.com))– « Nou sòt viv yon espektak ki gen nanm », minis Edikasyon nasyonal pa t jwen pi bon mo pou li te kalifye divès prestatasyon yon karantèn elèv segondè 4 te bay nan kad evènman kiltirèl sa yo te òganize pandan jounen vandredi 14 jiyè 2023 a, nan Otèl Marriott, nan Tijo. Selon minis Nesmy Manigat – ki te entèveni nan kloti aktivite sa a -, pandan espektak sa a, elèv yo montre talan yo genyen pou yo chante, deklame tèks, danse, fè piwèt sou sèn epi di sa yo panse an kreyòl, lang ki fè yo vibre, lang ki ba yo tout latitid pou di sa yo panse e nan fason atistik ki kapab kenbe yon piblik vivan e soulve anpil apresyasyon. Mwen kontan wè yon nouvo jenerasyon elèv ki pa wont pale kreyòl, ki fyè de lang yo, e ki metrize alafwa kreyòl ak franse», se sa minis la te rapousuiv pou di pandan li te felisite responsab tout komite elèv sa yo ki te chwazi nan fason sa pou klotire ane lekòl la. «Souvni kanmarad klas», se tit espektak sa a ki te gen kòm pi gwo moso yon komedi mizikal ki te kole youn ak lòt plizyè zèv kiltirèl soti nan Gouvènè Lawouze pou pran kèk moso nan lavi politik pase peyi a, nan istwa sosyal peyi a pou rive nan rèv ak espwa jenès la ap karese jodi a. « Jenès la pa p domi », se youn nan refren elèv-atis sa yo te lanse, sou yon rit rabòday e ki te mete tout asistans la sou de pyel. « Jenès la pa p dòmi », paske li pare pou defann e fè pwomosyon pou kilti peyi l ; « Jenès pa p dòmi », se te kri ki charye detèminasyon anviwon 500 elèv, fi tankou gason, ki soti nan 13 lise nan rejyon metwopolitèn Pòtoprens la : Lise Marie-Jeanne, lise Cent-Cinquantenaire, lise Alexandre Pétion, lise nasyonal Petyonvil, lise Toussaint Louverture, lise Anténor Firmin, lise Horatius Laventure, lise Daniel Fignolé, lise Jean-Marie Vincent, lise Henri Christophe, lise Fritz Pierre-Louis, lise nasyonal Lasalin ak lise Jean-Jacques Dessalines. Atis Erold Josué ki se an menm tan direktè Biwo nasyonal etnoloji te soutni prestasyon liseyen ak liseyèn sa yo lè li te entèprete yon moso mizik ki nan repetwa li ; men tou li te vle soutni jiskobou inisyativ sa a paske li te kontribiye anpil nan preparasyon espektak la. Minis Nesmy Manigat te salye avèk anpil koutwazi akonpayman ekip Biwo nasyonal etnoloji a, menm jan li te salye ekip Direksyon sante eskolè a, prensipalman pwofesè Jean Joseph, ki te bay tout akonpayman ki nesesè depi nan jenèz pwojè a pou rive nan reyalizasyon l. Se direktè depatmantal Edikasyon lwès la ki te louvri evènman kiltirèl sa a. Etienne Louisseul France te raple kòman yon aktivite parèy bay jenn yo posibilite pou yo develope talan atistik yo pandan y ap valorize kilti peyi a. Jean-Louis Dacly, prezidan komite santral lise Anténor Firmin, se prensipal inisyatè aktivite sa a. Se li menm nan tèt kole avèk kèk kanmarad ki te estime li enpòtan pou elèv segonde 4 lise sa yo te mete ansanm talan yo nan kad yon aktivite ki mete ann avan kreyativite e ki chita sou konvivyalite, pou klotire ane lekòl la. Tèm aktivite sa a se : « Fòme m ak kilti m, se fòme m pou peyi m. Mwen se elèv, mwen angaje m. E ou menm ? » Pou Jean Louis Dacly, si fòmasyon kiltirèl elèv yo fèt, y ap pi byen konekte ak peyi a ; y ap apresye pi byen tout kalite richès peyi a genyen e y ap pi byen pare pou chèche rezoud pwoblèm sosyete a, paske daprè li yon jenès ki byen fòme pare pou vini gadyen patrimwàn nasyonal la. Nan kòmansman evènman sa a te gen yon kozri tou kout kote Yolène Jean-Baptiste, manm kabinè minis Nesmy Manigat ; Jean Joseph, kòdonatè atistik, kiltirèl ak espòtif nan Direksyon Sante eskolè – ki sou wout pou tounen Direksyon santa k byennèt eskolè -, ak Miguel Fleurijean, direktè Ansèyman segondè te eksplike jenn yo nesesite pou aprann konnen kilti peyi a nan tout aspè li e obligasyon pou fè pwomosyon pou kilti sa a. Kòdonatè Pòl ansèyman ak kalite a, Joseph Job Maurice ; direktè resous zimèn nan ministè a, Faubert Michel ; kòdonatris Pwogram nasyonal kantin eskòle yo, Djina-Guillet Delatour ; Irma Astier Maurice, kòdonatris ki atache nan Pòl administrasyon ak resous zimèn, ak plizyè lòt direktè lise te asiste ak dewoulman espektak sa a. MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 17 jiyè 2023 ((rezonodwes.com))-- « Nou sòt viv yon espektak ki gen nanm », minis Edikasyon nasyonal pa t jwen pi bon mo pou li te kalifye divès prestatasyon yon karantèn elèv segondè 4 te bay nan kad evènman kiltirèl sa yo te òganize pandan jounen vandredi 14 jiyè 2023 a, nan Otèl Marriott,", "domain": "rezonodwes.com", "date": "2025-11-07 19:24:46", "url": "https://rezonodwes.com/?p=315529", "image_url": null, "xglm_generated_text_wo_prompt": "ontinue this article with similar tone."}
{"title": "Deklarasyon òganizasyon nan Lwès nan kad Inivèsite Popilè a - Rezo Nòdwès", "text": "Delma, Nou menm òganizasyon ak regwoupman òganizasyon ki siyen deklarasyon sa a, nou te reyini 7 ak 8 jiyè 2023 nan Dèlma nan yon atelye ki t ap reflechi sou patisipasyon mouvman sosyal ak popilè yo nan politik peyi a, sou gwo defi pèp ayisyen ap viv nan konjonkti jounen jodi a epi sou estrateji pou nou refè eskanp figi peyi a. Atelye refleksyon sa a te reyalize nan kad inisyativ ki pote non Inivèsite popilè ki fèt anba kòdinasyon Enstiti Kiltirèl Kal Levèk (ICKL), Enstiti Teknoloji ak Animasyon (ITECA), Pwogram pou yon Altènativ Jistis (PAJ), Platfòm Ayisyen k ap fè Pledwaye pou yon Devlopman Altènatif (PAPDA), Sosyete Animasyon ak Kominikasyon Sosyal (SAKS) ak Solidarite Fanm Ayisyèn (SOFA). Pandan 2 jounen travay sa yo, nou reflechi sou nesesite yon pi bon maryaj ant batay mouvman sosyal ak popilè yo ap mennen nan diferan domèn aktivite. Nou te analize rapò istorik òganizasyon sosyal ak politik pwogresis yo devlope ak leta epi reflechi sou nesesite pou fòs pwogresis yo defini estrateji tèt ansanm pou yo patisipe plis nan lavi politik peyi a pou kontribye nan konstwi yon leta ki ka garanti enfrastrikti ak sèvis ki pèmèt tout moun viv nan diyite. Nou ap atire atansyon pèp ayisyen an sou danje ki pandye sou peyi a akoz pwojè ekonomik yon seri enstitisyon finansye entènasyonal, gwo antrepriz entènasyonal ak yon seri leta dominan prepare pou aplike Ayiti. Se yon pwojè ki chita sou dappiyanp sou tè agrikòl peyi a pou konstwi zòn franch epi piye min ki anba tè a san okenn konsiderasyon pou anviwònman an ak lavi moun. Pou pèp ayisyen an bloke pwojè sa a, pou li tabli yon lòt pwojè selon bezwen peyi a apati kapasite peyi a, mouvman sosyal ak popilè yo dwe kreye kondisyon pou patisipe aktivman nan lavi politik peyi a. Pou sa, fòk pèp ayisyen an goumen pou chanje kalite eleksyon ki ap òganize nan peyi a. Fòk nou tabli yon gouvènman tranzisyon koupe fache ki lejitim epi ki enspire konfyans, fòk nou evalye epi redefini sistèm elektoral la, tabli sekirite nan peyi a. Mezi sa yo se kondisyon minimal pou nou anpeche peyi a kontinye plonje nan kriz ak banditis. Nan sans sa, nou pran angajman pou nou kontinye travay ansanm epi kontre lòt òganizasyon pwogresis pou konstwi yon gwo fòs ki genyen ase lejitimite pou bloke pwojè ekonomik danjere ki ap deplòtonnen nan peyi a epi kreye kondisyon politik pou nou konstwi yon pwojè altènatif. Pwojè altènatif sa a dwe chita sou dwa grandèt majè pèp ayisyen an nan desizyon politik li ap pran, nan deside kisa li ap pwodui pou li manje epi satisfè lòt bezwen fondamantal li, yon pwojè ki kadre ak dimansyon listwa peyi a, yon pwojè ki ka kore inisyativ ekonomi sosyal solidè mouvman sosyal popilè yo ap devlope nan kat kwen peyi a epi ki garanti aksè byen ak sèvis piblik pou tout moun. Viv yon peyi ki granmoun tèt li ! Aba okipasyon ak dominasyon etranje ! Viv bonjan inite nan kan pèp la ! Òganizasyon ki te patisipe nan atelye a: Sèk Gramsci Konbit Pou Yon Lojman Altènatif (KAYLA) Kolektif Jistis Min (KJM) Pati Rasin Kan Pèp La (RASIN) Sèk Janil Antèn Ouvriye MPNKP / Branch lwès Fòs Popilè Laplèn (FPL) Unnion Nationale des Normaliens /nes D’Haiti (UNNOH) Rezo Òganizasyon Bèlfontèn (ROB) Mouvement de Liberté, d’Egalité des Haïtiens pour la Fraternité (MOLEGHAF) Konbit Oganizasyon Politik, Sendikal ak Popilè (KONBIT) Pou konfimasyon : Ricardo Boucher / MOLEGHAF / 40859164 Péguy Noël /  UNNOH / 47394987 Fabiola Jose Josera / MPNKP / 44316046 Patrick Joseph /  Konbit Òganizasyon Politik Sendikal ak Popilè / 47473902 Nobert Bedouby / Sèk Janil / 44037118 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Delma, Nou menm òganizasyon ak regwoupman òganizasyon ki siyen deklarasyon sa a, nou te reyini 7 ak 8 jiyè 2023 nan Dèlma nan yon atelye ki t ap reflechi sou patisipasyon mouvman sosyal ak popilè yo nan politik peyi a, sou gwo defi pèp ayisyen ap viv nan konjonkti jounen jodi a epi sou estrateji", "domain": "rezonodwes.com", "date": "2025-11-07 19:24:47", "url": "https://rezonodwes.com/?p=315280", "image_url": null, "xglm_generated_text_wo_prompt": "tinue this article with similar tone."}
{"title": "Èske Minis Edikasyon nasyonal la, Nesmy Manigat, ta konfonn “kou kreyòl” ak “kou literati kreyòl”? - Rezo Nòdwès", "text": " Dimanch 9 jiyè 2023 a, minis edikasyon nasyonal peyi Ayiti, Nesmy Manigat, rete atansyon anpil moun ak mesaj sa a li pibliye sou paj Facebook li : “Se an #kreyòl enèji nou sanble! Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja fèt ak #Bic Tizon Dife #Maurice Sixto #Frank – Etienne… Se pa sèlman pawòl minis la, se pawòl mizisyen an tou. Zafèm montre Ayisyen vibre ansanm pi byen an kreyòl, epi rakonte yo pi byen an kreyòl. #Alaso ak yon lekòl miltilang : Kreyòl, Anglè, Espanyòl, Franse ». Toudabò, nou bat bravo pou konsyans lenguistik ak konsyans idantitè minis lan moutre li devlope lakay li lè li konprann lang kreyòl la dwe okipe yon plas fondamantal nan lekòl peyi Ayiti ki se pi gwo kominote kreyolofòn nan Karayib la. Mete sou sa, mizapa Ayiti pou kont pa l regwoupe plis pase 60 % popilasyon moun ki pale kreyòl nan Karayib la, li se sèl espas kreyolofòn ki genyen 100% popilasyon l ki pale kreyòl. Bon ! An n kite kantik pran priyè. Nan mesaj Minis Nesmy Manigat nou mansyone pi wo a, gen yon pati ladan l ki plis rete atansyon nou. Se kote li di: “Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja fèt ak #Bic Tizon Dife #Maurice Sixto #Frank – Etienne…”. Yon pawòl konsa mennen n tètdwat sou chemen yon rado kesyon: Èske minis edikasyon nasyonal ayisyen an ta konfonn “kou kreyòl” ak kou “literati kreyòl”? Kisa ki yon kou literati kreyòl pou Ministè edikasyon nasyonal peyi Ayiti ki devlope yonn nan literati kreyòl nou kapab di ki pi divèsifye sou plan estetik ak sou plan tematik (nan pwezi sitou)? Èske se vre gen yon kou literati kreyòl toutbonvre nan pwogram nouvo segondè an Ayiti ? Èske, nan plas egzamen literati kreyòl, se de egzamen kreyòl Minis lan te pale? Toupatou nan lemond, yon kou literati rete yon kou literati N ap raple nan menm mesaj la, Minis lan mande n « Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja fèt ak #Bic Tizon Dife #Maurice Sixto #Frank – Etienne… Wi, Minis, gen rezon pou moun sezi si yon tèks ki nan kategori oraliti (pwodiksyon oral) ta parèt nan yon egzamen ofisyèl literati sitou lè n konsidere literati reprezante pwodiksyon ekri yon sosyete. Wi, yon albòm mizik, an prensip, egziste sou fòm tèks dabò menm jan ak anpil lòt pwodiksyon oral ki gen yon dimansyon estetik. Men, malerezman, sa pa sifi pou kategori kreyasyon sa yo fè pati literati, menm si yo ta gen yon karaktè literè pèsonn pa ka konteste. Powèt Manno Ejèn devlope konsèp « Oraliterasyon » pou esplike “fenomèn transfòmasyon yon èv oral sibi lè li chanje an ekriti pou li tounen yon èv literè”. E se sa ki fè yon tèks atis BIC oubyen lodyansè Maurice Sixto ki figire nan egzamen literati kreyòl ta pa poze (twòp) pwoblèm. Deja, yon kantite nan tèks BIC chante yo disponib sou fòm liv sou tit « Le champ magnéBIC ». Fondation Maurice Sixto transkri plis pase yon dizèn lodyans Maurice Sixto epi pibliye yo sou tit « Léa Kokoye ak lòt lodyans » nan edisyon Kopivit – l’Action sociale. Nan tout peyi nan mond lan, literati rete literati. E yon kou literati rete yon kou literati. Ministè Edikasyon Nasyonal kapab inisye yon kou literati kreyòl nan lekòl Nan kad patisipasyon m nan « Little Haiti Book Festival 2023 » a, mwen te deja soulve kesyon nesesite pou Leta ayisyen, atravè Ministè edikasyon nasyonal ak fòmasyon pwofesyonèl, ta enstore yon Kou Literati Kreyòl nan nouvo segondè. Yon Kou Literati Kreyòl k ap pran an kont istwa literè lang lan, lavi ekriven yo, angajman yo pou lang lan ak nan lang lan. Travay istoryen literè Michel – Ange Hyppolite ak antolojis Christophe Philippe Charles yo kapab ede anpil nan kesyon sa. Nou panse anpil tèks nan literati lang kreyòl la gen kapasite nonsèlman pou bay ekolye ayisyen mil rezon pou l kwè nan lang li ki se yon eleman fondamantal nan idantite n kòm pèp, men tou ba li ase jèvrin pou ede l konsolide (e menm devlope) santiman nasyonalis ak patriyotis ki lakay li. Nan kad yon Kou Literati Kreyòl, nou wè yon dividal otè ki byen kanpe pou antre nan wonn nan: Oswald Durand, Félix Morisseau Leroy, Mercédès Foucard Guignard (Déita), Georges Castera, Jan Mapou, Michel-Ange Hyppolite, Frankétienne, Manno Ejèn, Dominique Batraville,  Bonel Auguste, Kiki Wainwight, Gary S. Daniel, pou n site sèlman non sa yo. Boutofen, Sosyete pa bati nan petekouri. Se bon jan refleksyon. Nou pa twouve li nòmal ditou pou Ministè edikasyon nasyonal ak fòmasyon pwofesyonèl kontante l nan jis mete kèk tèks literè kreyòl nan yon kou kreyòl epi prese fè konnen yo gen yon kou literati kreyòl. Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 9 jiyè 2023 a, minis edikasyon nasyonal peyi Ayiti, Nesmy Manigat, rete atansyon anpil moun ak mesaj sa a li pibliye sou paj Facebook li : “Se an #kreyòl enèji nou sanble! Pa sezi si yon tèks Zafèm sòti nan egzamen ofisyèl literati kreyòl nan nouvo segondè a nan bakaloreya 2023, menm jan sa deja", "domain": "rezonodwes.com", "date": "2025-11-07 19:24:48", "url": "https://rezonodwes.com/?p=315266", "image_url": null, "xglm_generated_text_wo_prompt": "s. Continue this article with similar tone."}
{"title": "AYITI KOUPE FACHE #16 - Rezo Nòdwès", "text": " KODEVI se yon pak endistriyèl ki tabli nan yon zòn franch ann Ayiti depi 2002. Li tou kole ak fwontyè Dominikani nan vil Wanament. Se yon ekip faktori dominiken “Gwoupo M” ki ap pwofite mendèv bonmache ouvriye ayisyen yo ak tarif preferansyèl lwa HOPE la. Ouvriye ayisyen yo touche anviwon mwatye salè ouvriye dominiken yo. Lwa HOPE la se yon lwa Etazini  ki mande pou pwodui fabrike ann Ayiti yo gen dwa rantre Ozetazini san yo pa peye taks ladwàn. Faktori KODEVI yo anplwaye anviwon 20 mil ouvriye ayisyen ki koud rad pou gwo magazen yo Ozetazini. Konpayi dominiken zòn franch sa yo pa peye okenn taks bay leta ayisyen an. Faktori soutretans yo ann Ayiti pwodui anviwon 1,36% nan rad ki ekspòte chak ane Ozetazini. Faktori soutretans yo se pi gwo sektè endistriyèl Ayiti. Se trèzyèm pi gwo pwodiktè rad pou Etazini. Jedi maten 15 jen 2023, sekirite KODEVI yo te arete Wiki Tousen, yon jèn ouvriye, nan antre travay KODEVI. Yo te arete li poutèt li te gen yon pantalon alamòd ak yon janm ki te gen yon fann ladann ak yon patch deyè li. Yo te arete l sou pretèks ouvriye yo pa gen dwa met pantalon chire. Sekirite yo malmennen jèn gason sa a, yo bastonnen li, epi yo kenbe l nan yon pòs sekirite. Yo vin blije lage l an fas pakèt lòt ouvriye yo ki t ap pwoteste arestasyon kanmarad yo. Se pat premye fwa sekirite KODEVI t ap malmennen ouvriye. Poutèt sa, ouvriye yo vin rasanble nan lè manje midi yo pou pwoteste kont abi yo konn jwenn nan men yon ekip ajan sekirite prive kagoule ak gwo zam ki ap maltrete yo tout tan. Men KODEVI te gen tan rele anpil ranfò ajan UDMO, Brigad Entèvansyon, Polifront (polis fwontalye). Yo vin rantre an konfwontasyon ak ouvriye yo. Sekirite yo vin lanse gaz akrimojèn pandan ouvriye ap lanse jouman. Sekirite yo tante arete youn nan ouvriye yo pandan lòt ouvriye yo menm ap reziste. Gen yon kout wòch ki pete vit youn nan machin sekirite yo. Se lè sa a sekirite yo kòmanse tire sou ouvriye yo ak bal gwo kalib. Gen 2 ouvriye ki tonbe mouri la mennm ak bal ki blayi tèt yo:  Datilus Brunèl ak Gèbi Milyen. Gen yo ti gason 14 zan, Keni Belval, nan katye ki kole ak KODEVI, ki mouri ak yon bal li pran dèyè tèt li. Gen you ouvriyez, Sami Desanm, ki pran yon bal nan janm li, doktè yo blije anpite janm li. Vin gen plis pase 30 lòt ouvriye ki viktim bal oubyen gaz. An fas tout masak sa yo, ouvriye yo vin manifeste ak plis fòs. Gen 2 pòs sekirite ki boule, ansanm ak yon traktè, epi plizyè motosiklèt. Kòm repons, KODEVI te vin fèmen pou yon semenn epi yo te deklare yo pat gen okenn responsabilite nan evenman sa yo. Yo te menn menase fèmen KODEVI nèt. Evantyèlman, yo vin peye frè antèman 2 ouvriye yo epi yo peye fanmi yo yon dedomajman. Gen medya ann Ayiti ki fè silans sou masak sa a. Gen dòt medya ki fè sa pase nan ridikil, kòm si se yon pantalon chire ki lakòz evenman sa yo. Nou menm nan Ayiti Koupe Fache nou denonse masak kriminèl sa a ak tout fòs nou. Se pa yon aksidan ni yon aza ki fè evenman yo dewoule konsa. Akoz lavichè a ak pri gaz la ki double, salè minimòm 685 goud pa jou a pèdi mwatye valè li nan espas yon lane. Se apèn yon ka yon salè vital. Ayiti chire pak an pak nan yon kriz ki sanble ap vin pi mal chak jou. Mas popilè oprime esplwate yo an fas vyolans gang yo ak yon leta entatad ki nan tete lang ak kriminèl. Kidnapin, vyòl, ekstòsyon, ak rate dlo, kouran, pwodui premye nesesite yo rann lavi mas popilè yo envivab. Kondisyon lavi sa vin bay yon sitiyasyon esplozif. Nou about! Se fas a kondisyon sa yo nou vin jwenn repons leta ak boujwa soutretans yo ki met ansanm pou redouble represyon sou ouvriye yo. Depi se manifestasyon, yo voye UDMO, BI ak Polifront ki se inite spesyalize lapolis pou kraze sa. Yo vag sou tout revandikasyon sendika yo prezante. Kondisyon travay yo tounen yon veritab esklavaj! Ni boujwa yo, ni leta PHTK a mete ak gang pou reprime ouvriye yo epi kenbe yo anba yon klima laterè. Sa fèt nan KODEVI Wanament. Sa fèt tou nan SONAPI, pak endistriyèl Pòtoprens. An sektanmm 2022, te gen yon ensidan ki te eklate akoz diskriminasyon KODEVI kont ouvriye ayisyen yo, kote yo te derefize sèvi ak anbilans KODEVI pou mennen ouvriye ayisyen lopital. Se nan yon ti moto 3 wou yo te wè transpòte ouvriye ayisyen yo, alòske se neglijans sekirite KODEVI yo ki te lakoz plizyè ouvriye te blese. Kòlè ak endiyasyon ouvriye yo vin esploze. Yo pete vit anbilans yo, yo sakaje yon magazen anndan KODEVI. Otorite KODEVI yo te vin rele lame dominikèn vin mete lòd anndan KODEVI. Se apre ensidan sa a, KODEVI vin wè nesesite ranfòse fòs sekirite yo. Yo vin kreye yon ekip ajan kagoule, ak gwo zam, ki gen pou misyon teworize ouvriye yo pou ti krik ti krak. Se konsa tansyon anndan KODEVI vin ogmante pandan KODEVI ap opere tankou yon prizon ki gen travo fòse ladann. Ki plas ajan kagoule ak gwo zam anndan yon espas travay? Ni lalwa Ayiti, ni konvansyon kolektif sendika yo siyen ak KODEVI entèdi sa. Malgre tout pwotestasyon sendika yo, malgre dènye evenman sa yo, administrasyon KODEVI a derefize retire ajan kagoule yo. Nan Ayiti Koupe Fache, nou voye kondoleyans nou bay tout fanmi kanmarad viktim yo, nou voye solidarite nou bay tout ouvriye yo ki kontinye ap goumen pou defann dwa yo. Nou denonse rejim laterè boujwa soutretans yo vle mete pou chèche kaponnen ouvriye yo. Nou apiye revandikayson sendika yo ki egzije pou yo retire tout ajan kagoule ame yo nan espas travay yo epi pou tout viktim yo jwenn jistis nan men leta ayisyen an ak reparasyon nan men KODEVI. Nou apiye revandikasyon sendika yo ki reklame yon salè vital, bonjan kondisyon travay ak respè dwa sendikal la. Nou denonse leta kwoupyon ayisyen an ki nan tete lang ak gang ak gwo boujwa yo epi ki pa janm entèvni pou fè respekte dwa ouvriye ak travayè ayisyen yo. Viv lit otonòm Mas Popilè yo! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KODEVI se yon pak endistriyèl ki tabli nan yon zòn franch ann Ayiti depi 2002. Li tou kole ak fwontyè Dominikani nan vil Wanament. Se yon ekip faktori dominiken “Gwoupo M” ki ap pwofite mendèv bonmache ouvriye ayisyen yo ak tarif preferansyèl lwa HOPE la. Ouvriye ayisyen yo touche anviwon mwatye salè ouvriye dominiken yo.", "domain": "rezonodwes.com", "date": "2025-11-07 19:24:50", "url": "https://rezonodwes.com/?p=315233", "image_url": null, "xglm_generated_text_wo_prompt": "inue this article with similar tone."}
{"title": "Edisyon Freda di li pa ka kenbe ankò - Rezo Nòdwès", "text": "Jedi 6 jiyè 2023 ((rezonodwes.com))– Edisyon Freda fè pati ra estrikti editoryal nan istwa literati an Ayiti ki chwazi pibliye liv kreyòl sèlman. Yon chwa difisil nan yon peyi difisil kote nou pa ka di pwodiksyon nan lang nasyonal la jwenn atansyon li merite ni nan men Leta ni bò kote sektè prive. Jounen Jodi a, Edisyon Freda, atravè PDG li Roniro Jean Baptiste, pouse yon kout rèl pou di yo pap kapab kenbe ankò si bagay yo rete konsa. Rankont sila a nou fè ak Roniro ofri egalman okazyon pou n manyen lòt koze ki lye ak vizyon Edisyon an, lang ak litetrati kreyòl… Rezo Nòdwès (RN) Poukisa yon edisyon ki pibliye liv sèlman an kreyòl nan yon peyi yo rekonèt ofisyèlman kòm bileng? Roniro Jean-Baptiste (RJB): Nou ta kapab mande tou poukisa (te) gen Edisyon ki chwazi pa pibliye liv kreyòl tou nan yon peyi yo rekonèt ofisyèlman ki genyen de (2) lang. Pibliye liv kreyòl sèlman se yon chwa difisil. E nou konsyan. Men, gen desizyon difisil, se kreyolofòn menm kid we pran yo pou lang kreyòl. Gen desizyon difisil se Ayisyen menm ki dwe pran yo pou Ayiti. Pèsonn p ap pran yo pou nou.  Ide kreye Edisyon Freda kòmanse nan lane 2014 aprè yon rezidans ekriti centre PEN Haïti te ògainize nan Pòtoprens kote m te yonn nan patisipan yo. Nou rive bay lide a fòm toutbonvre an desanm 2016, nan vil Gonayiv. Literati kreyòl la pran yon lòt vitès jodi a. Entansyon nou se ranfòse travay estrikti ki deja la k ap akonpanye devlòpman literè lang kreyòl la. Se kreye plis espas pou powèt, ekriven ak tout moun k ap ekri nan lang kreyòl la pibliye travay yo. RN: Depi kèk tan, nou remake plizyè SOS Edisyon Freda kote li avwe san jennman li pa ka kenbe ankò. Pale plis de sitiyasyon an. RJB: Nan Edisyon Freda, nou rive nan yon faz kote nou konprann toutbonvre nou pa ka nan benyen kache lonbrit. Depi 2021, se fòse n ap fòse kontinye egziste. N ap fè fas ak yon kriz ekonomik san presedan ki afekte tout sèvis nou yo. Nou pa rive jere pèsonèl nou yo. Kriz global k ap sakaje peyi a depi plizyè ane vin mete apse sou klou. Leta ayisyen te deja pa t bay Edisyon Freda regle anyen pou li. Ti sipò finansye kèk edisyon konn jwenn pafwa (sou fòm acha liv anpil fwa) nan men Leta pa rive sou nou, pa rive an pwovens. Tout bagay konsantre nan Repiblik Pòtoprens tankou vil pwovens yo pa t gen yon vi kiltirèl. Nou pa ka pa manyen pouvwa dacha pipilasyon an ki desann tou. Nan plas yon liv ki koute 500 goud, se nòmal pou moun nan jere kesyon ki pi ijan. Kesyon egzistansyèl yo : manje, bwè, elatriye. Kòm yonn nan ra enstitisyon nan peyi a ki chwazi konsakre aksyon l pou pwomosyon pwodiksyon literè ak syantifik nan lang kreyòl, nou pa ka di nou janm jwenn yon responsab Leta rele n pou mande n sa n pot pou vann, kòman n fè toujou kenbe, kòman n fè pou n egziste. Kòmand pou achte liv nan Edisyon an  vrèman bese parapò ak anvan 2021. RN: An nou pale sou katalòg Edisyon Freda RJB: Nan Edisyon Freda, nou genyen dives koleksyon k ap anrichi katalòg nou chak jou pi plis, tankou: Koleksyon Pawòl zòt, nou konsaktre pou pibliye liv otè ki pa Ayisyen e se Matinikè Yves Marie Seraline ki responsab li; Koleksyon Vilokan, ki la pou pibliye liv ki chita sou vodou. Nan katalòg nou, nou konte plizyè dizèn tit ak otè Ayisyen tankou otè etranje. Pami yo, nou jwenn: Hilario Batista Félix, Jean Euphèle Milcé, André Fouad, Jean Baptiste Anivince, Evelyne Trouillot, Pierre Jonas Romain, Régnald Riché, Pierre Michel Chéry, akademisyen Guy Gérald Ménard… RN: Dènye mo: RJB: N ap remèsye Rezo Nòdwès pou espas li ban nou. Se yon bon bagay.  Moman pou n envite enstitisyon leta kou prive, pèsonalite… pote kole nan fè kòmand nan Edisyon Freda pou ede n kontinye egziste. Moun ki prepare kesyonè a : Anivince Anervé Jean Baptiste Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 6 jiyè 2023 ((rezonodwes.com))-- Edisyon Freda fè pati ra estrikti editoryal nan istwa literati an Ayiti ki chwazi pibliye liv kreyòl sèlman. Yon chwa difisil nan yon peyi difisil kote nou pa ka di pwodiksyon nan lang nasyonal la jwenn atansyon li merite ni nan men Leta ni bò kote sektè prive. Jounen Jodi", "domain": "rezonodwes.com", "date": "2025-11-07 19:24:51", "url": "https://rezonodwes.com/?p=314848", "image_url": null, "xglm_generated_text_wo_prompt": ". Continue this article with similar tone."}
{"title": "Jounen refleksyon sou kriz nan Inivèsite Leta Ayisyen : plizyè òganizasyon pran desizyon pou aji ! - Rezo Nòdwès", "text": "Pòtoprens, 5 jiyè 2023 ((rezonodwes.com))– Pozisyon piblik ansanm òganizasyon ki te patisipe nan jounen refleksyon sou kriz k ap brase bil sosyete a ak Inivèsite Leta a, nan jounen dimanch 02 jiyè 2023 a Jou ki te dimanch 02 jiyè 2023 a, nou menm, òganizasyon etidyan, òganizasyon popilè, òganizasyon sendikal ak politik, te patisipe nan yon jounen refleksyon ki te fèt nan Fakilte Syanzimèn, sou inisyativ Sèk Janil Lwijis, konsènan kriz anndan Inivèsite Leta a ak kriz sosyo politik peyi a ap konnen depi kèk tan. Jounen refleksyon sa a te fèt nan objektif pou nou te eseye konprann sitiyasyon yo, analize yo epi reflechi sou ki fòm kontribisyon nou ka pote nan jefò ki dwe fèt pou nou jwenn yon altènativ fas ak kriz divès dimansyon sa a. Nou te rive brase lide sou yon seri pwoblèm ki genyen nan inivèsite a ak nan peyi a. Mete sou sa, nou te defini kèk eleman pèspektiv konsènan divès fòm mobilizasyon ki dwe tanmen nan peyi a pou nou fòse yon seri chanjman fèt. Konsènan Inivèsite Leta a, jounen refleksyon sa a te pèmèt nou konprann nan nivo rektora a tankou nan anpil fakilte (Lekòl nòmal siperyè, Fakilte syanzimèn, Enstiti etid ak rechèch sou Lafrik ak Ayiti, Fakilte etnoloji…) se prèske menm pwoblèm yo k ap poze. Pami pwoblèm sa yo nou ka site : koripsyon ak sispisyon koripsyon, mezi otoritè, vyolasyon yon seri dispozisyon ak adopsyon yon seri lòt san konsètasyon ak diferan aktè yo, zafè moun pa, pèsekisyon, dirijan defakto ki pa genyen okenn lejitimite, elt. Pou sa ki konsène reyalite sosyo politik peyi a, nou konprann nou nan yon sitiyasyon konfizyon marande ak vyolans, kote fòs enperyalis dominan yo nan konplisite ak yon seri alye lokal kreye yon kawo nan lide pou yo kontinye egzèse dominasyon yo kont enterè popilasyon an, sitou mas popilè yo. Pwojè dominasyon sa rive eksprime menm nan yon seri inisyativ ki te parèt pote lide ki te nan enterè peyi a, kote nou remake inisyativ sa yo 2 detounen sou wout yo sou enfliyans kèk aktè entènasyonal. Nou rive konstate tou jouk jounen jodi a, òganizasyon ak aktè pwogresis yo pako ka rive mete yo ansanm pou yo konstui yon fòs nesesè pou yo mete anplas yon modèl Leta popilè nan peyi a. Kòm konsekans, pwojè enperyalis la ap vale teren nan espas sosyal ayisyen an nan prèske tout nivo. Yon seri òganizasyon, aktè ak enstitisyon, tankou Inivèsite Leta a, ap travay san kanpe pou pwojè sa a kontinye fè wout li epi ranfòse tèt li nan peyi a. Nan sans sa a, nou menm òganizasyon pwogresis nan peyi a, renouvle angajman pou nou kontinye batay, sitou batay ansanm, sou divès fòm pou nou kontrekare pwojè enperyalis la nan tout nivo nan peyi a. Kòm kriz san parèy ki tabli nan sosyete a pa depaman ak sa k ap pran fòm nan divès espas (nan Inivèsite Leta a, nan enstitisyon piblik/prive yo, nan òganizasyon yo…), nan inisyativ nou yo, n ap makònen sitiyasyon malouk chak espas sa yo ak kriz global peyi a nan objektif pou nou batay jouk nou jwenn chanjman radikal nou bezwen an. Nou rete kwè nan kalfou Ayiti ye jounen jodi a, aksyon ak kreyativite tout òganizasyon ak aktè pwogresis yo nesesè pou nou sòti nan kriz planifye sa ki enstale nan peyi a. Nou konsyan sou responsablite nou, n ap aji nan sans responsablite nou. Viv inite nan mitan fòs pwogresis yo ! Viv yon Leta popilè ! Viv libète ak byennèt pou malere/malerèz yo ! Viv dwa grandèt peyi a ! Sèk Janil Lwijis, Bedouby NOBERT Sèk Gramsci, Kervens CHERY Kay La, Hudtchy DÉMÉUS Sèk Makandal, Pipo BRUTUS Pati Rasin Kan Pèp La, Patrick JOSEPH, Sèk Grégory Saint-Hilaire, Cilien LUXENAT, Konbit òganizasyon politik, sendikal ak popilè, Guy NUMA ACSOL, Youdeline MARCELIN Pou otantifikasyon Sèk Janil Lwijis : Bedouby NOBERT, 4403 7118 Sèk Grégory Saint-Hilaire : Cilien LUXENAT, 4601 779 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, 5 jiyè 2023 ((rezonodwes.com))-- Pozisyon piblik ansanm òganizasyon ki te patisipe nan jounen refleksyon sou kriz k ap brase bil sosyete a ak Inivèsite Leta a, nan jounen dimanch 02 jiyè 2023 a Jou ki te dimanch 02 jiyè 2023 a, nou menm, òganizasyon etidyan, òganizasyon popilè, òganizasyon sendikal ak politik, te patisipe nan", "domain": "rezonodwes.com", "date": "2025-11-07 19:24:53", "url": "https://rezonodwes.com/?p=314806", "image_url": null, "xglm_generated_text_wo_prompt": "s. Continue this article with similar tone."}
{"title": "Panama Papers : Rezo Nòdwès denonse gwo entimidasyon ansyen direktè CFI rejim Tet Kale #1 an, Georges Andy René, ap fè sou ekip li - Rezo Nòdwès", "text": "Jounal an liy Rezo Nòdwès ap denonse devan tout Ayisyen ak tout pèp sou planèt la, gwo entimidasyon ansyen direktè CFI (Sant Fasilitasyon Envestisman) sou rejim Martelly-Lamothe, avoka Georges Andy René, ap fè sou ekip jounal la apre ekip la te pibliye yon atik sou jijman kèk avoka ki te enplike nan dosye Panama Papers la. Nan atik la, redaktè a ki te itilize fidèlman enfòmasyon ke jounal tankou Miami Herald ak Le Nouvelliste te pibliye, te fè yon rapèl sou non gwo chabrak ayisyen ki te site nan eskandal mondyal sa. Se konsa Mesye Georges Andy René estomake, li di Rezo Nòdwès ap reveye chat k ap dòmi e li di nou pa gen dwa pibliye foto li. Poutan, tout moun konnen li se yon pèsonaj piblik ki t ap jere epi touche kòb nou, lajan tout Ayisyen. Mesye René, paske li rich, li se avoka, paske li fè pati de gwo lelit, gwo fonksyonè nan peyi a, panse ti nèg nwè, tèt grenn ki soti andeyò, pa gen dwa bay enfòmasyon sou li, menmsi enfòmasyon sa yo soti deja nan gwo jounal tankou Miami Herald ak Le Nouvelliste. Kisa bagay la ye menm? Nan plizyè gwo jounal nasyonal ak entènasyonal, non Me Georges Andy René site kòm moun ki patisipe nan mete sou pye tip antrepriz espesyal ki sèvi pou kache lajan pou DGI pa ka jwenn enpo sou li. Se nan kad yon akò kote Ayiti te pral achte gaz nan men Trinidad tout bagay sa yo te fèt. Ni ansyen premye minis Lamothe, ni ansyen minis Laleau te rale kò yo nan dosye a. Yo te di nan laprès ke se direktè René ki dwe bay eksplikasyon sou dosye a. Apre premye kontak Me Georges Andy René te pran ak ekip la, nou te ba li opòtinite pou li te pibliye yon nòt kote li ta ka bay pawòl pa li. Se sa yo rele dwa repons nan jagon laprès Li te mande pou nou te mete li pito nan menm atik la. Kòm etik jounalistik la pèmèt sa, se konsa nou te rale atik la soti, modifye li pou antre mizopwen li. https://rezonodwes.com/?p=314512 Nou konstate Me Georges Andy René kontinye ap fè entimidasyon sou Rezo Nòdwès, kote li deklare atik la gaye tout kote. Tout moun ap rele li. Sa ba li pwoblèm, e se difamasyon nou fè sou li. Malgre li pa ka demontre nan bon timanmit ki kote e ki jan difamasyon sa fèt. Nan mond n ap viv la, libète lapawòl, se yon dwa, e libète laprès dwe respekte, depi jounalis la gen bon sous pou enfòmasyon li yo. Se sa k fè nou te bay tout lyen jounal ak sit kote nou te jwenn enfòmasyon yo. Malgre se te senpman yon ti rapèl de koze ki te pale depi plizyè lane. Men sanble, Me René vle pase dwa nasyonal ak entènasyonal yo anba pye. Kòm nou konnen dirijan ayisyen yo, sitou moun nan rejim Tet Kale a, yo pa pè sèvi ak tout move mwayen lè yo pa ka kowonp moun, nou di pèp Ayisyen an, tout zanmi Rezo Nòdwès, tout òganizasyon Dwazimen ak tout moun alawonnbadè ke lavi tout ekip la, tout kote yo ye, sou reskonsabilite Me Georges Andy René. Rezo Nòdwès ======================================================= Le journal en ligne Rezo Nòdwès dénonce devant tous les Haïtiens et tous les peuples du monde de fortes intimidations exercées par l’ancien directeur de la CFI (Facilitation des Investissements) du régime Martelly-Lamothe, l’avocat Georges Andy René, sur l’équipe du journal après la publication d’un article concernant le jugement de certains avocats impliqués dans l’affaire des Panama Papers. Dans cet article, le rédacteur, se basant fidèlement sur les informations antérieures publiées par des journaux tels que le Miami Herald et Le Nouvelliste, a fait un rappel des noms des personnalités haïtiennes impliquées dans ce scandale mondial. Ainsi, Monsieur Georges Andy René s’indigne et déclare que Rezo Nòdwès réveille un chat qui dort, en nous intimant l’ordre de ne pas publier sa photo, puisqu’il ne nous a pas donné l’autorisation de le faire. Pourtant, tout le monde sait qu’il est une personnalité publique qui a géré des fonds publics et a été payé avec les recettes de contribuables, donc l’argent de tous les Haïtiens. Monsieur René, en raison de son opulence, de son statut d’homme de loi et de son appartenance à l’oligarchie et au cercle des hauts fonctionnaires du pays, s’est mis en tête que des citoyens lambda, n’appartenant pas à l’élite ou à des institutions étrangères puissantes, n’ont pas le droit de rapporter des informations le concernant, même si ces informations ont déjà été publiées dans le passé dans des grands journaux tels que le Miami Herald et Le Nouvelliste. Qu’est-ce donc que cette affaire ? Dans plusieurs grands journaux nationaux et internationaux, Me Georges Andy René est en effet mentionné comme avoir participé à la création d’entreprise spéciale « offshore » devant servir à cacher de l’argent afin que l’Administration fiscale ne puisse pas le retracer. Cela a été fait dans le cadre d’un accord à travers lequel Haïti devait acheter du pétrole de Trinidad, entre autres. L’ancien Premier ministre Lamothe et l’ancien ministre Laleau ont nié leur implication dans cette affaire. Ils ont déclaré dans la presse que au directeur René de fournir des explications sur cette affaire. Après un premier contact de Me Georges Andy René avec notre équipe, nous lui avons donné l’opportunité de publier une note où il pourrait s’exprimer et faire valoir son point de vue. C’est ce qu’on appelle le droit de réponse dans le jargon de la presse. Il a demandé de modifier l’article et d’y inclure ses déclarations. Conformément à l’éthique journalistique, nous avons modifié l’article, pour inclure ses commentaires avant de le remettre en ligne. https://rezonodwes.com/?p=314512 Nous constatons que Me Georges Andy René continue d’intimider Rezo Nòdwès. Ildéclare que l’article se répand partout, qu’il reçoit beaucoup d’appels à ce sujet et que cela  lui pose un problème. Ainsi, il nous accuse de diffamation à son encontre. Pourtant, il se trouve dans l’impossibilité de démontrer clairement où et comment cette diffamation a été commise et dans quelle partie du texte on pourrait retrouver les faussetés qu’il dénonce. Dans le monde où nous vivons, la liberté d’expression est un droit, et la liberté de la presse doit être respectée, lorsque les journalistes ont de bonnes sources d’information. C’est pourquoi nous avons fourni tous les liens vers les journaux et les sites où nous avons puisé ces informations. Bien que ce ne soit qu’un rappel de faits publiés depuis plusieurs années. Mais il semble que Me René souhaite bafouer les droits nationaux et internationaux. Comme nous le savons, les dirigeants haïtiens, en particulier ceux du régime Tet Kale, n’hésitent pas à utiliser tous les moyens possibles lorsqu’ils ne peuvent pas parvenir à corrompre un honnête citoyen. Nous disons au peuple haïtien, à tous les amis de Rezo Nòdwès, à toutes les organisations de défense des droits de l’homme et à tous les observateurs que la vie des membres de notre équipe, où qu’ils résident, se trouve sous la responsabilité de Me Georges Andy René. Rezo Nòdwès Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jounal an liy Rezo Nòdwès ap denonse devan tout Ayisyen ak tout pèp sou planèt la, gwo entimidasyon ansyen direktè CFI (Sant Fasilitasyon Envestisman) sou rejim Martelly-Lamothe, avoka Georges Andy René, ap fè sou ekip jounal la apre ekip la te pibliye yon atik sou jijman kèk avoka ki te enplike nan dosye Panama Papers", "domain": "rezonodwes.com", "date": "2025-11-07 19:24:54", "url": "https://rezonodwes.com/?p=314758", "image_url": null, "xglm_generated_text_wo_prompt": "ntinue this article with similar tone."}
{"title": "FRAKKA di kriz alimantè a paka rezoud nan pote kèk sak manje pèpè nan peyi a - Rezo Nòdwès", "text": "FÒS REFLEKSYON AK AKSYON SOU KOZE KAY AK ALIMANTASYON (FRAKKA) Nòt sou kriz alimantè k ap brase bil peyi a Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil tèt chaje, kriz alimantè k ap brase bil peyi a. Nan rapò Kòdinasyon Nasyonal Sekirite Alimantè (CNSA an franse) mete deyò nan koumansman ane 2023 a, li anonse gen 4,9 milyon moun ki nan gwo pwoblèm pou yo manje. Sa vle di, preske mwatye popilasyon an nan ensekirite alimantè, yo paka manje. Se nan kontèks sa a, Nasyonzini anonse nan mwa jen an, l ap chache lajan bò kote bayè entènasyonal yo pou ede Ayiti. Fòs Refleksyon ak Aksyon sou Koze Kay ak Alimantasyon (FRAKKA) ap fè tout moun konnen, sitiyasyon gravman grav n ap viv jounen jodi a nan zafè lamanjay : Nan sans sa a, FRAKKA kwè kriz alimantè a paka rezoud nan pote kèk sak manje pèpè nan peyi a. Toutan peyi a nan sitiyasyon depandans li ye a nan nivo ekonomik ak politik, kriz la pap rezoud. Kriz manje a marande ak kriz global la. Pou kriz alimantè a rezoud : Nan sans sa a, yon leta responsab ak tout aktè entènasyonal ki vle ede Ayiti tout bon, ta dwe sitou ede Ayiti soti nan sitiyasyon depandans li ye a. Remèd chwal FMI ak Bank Mondyal yo, se plis grangou, mizè ak ensekirite y ap pote nan peyi a. Pou FRAKKA Tina Daniel / 37764763             Philippe François / 48275885 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "FÒS REFLEKSYON AK AKSYON SOU KOZE KAY AK ALIMANTASYON (FRAKKA) Nòt sou kriz alimantè k ap brase bil peyi a Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil tèt chaje, kriz alimantè k ap brase bil peyi a. Nan rapò Kòdinasyon Nasyonal Sekirite Alimantè (CNSA an franse) mete deyò", "domain": "rezonodwes.com", "date": "2025-11-07 19:24:56", "url": "https://rezonodwes.com/?p=314703", "image_url": null, "xglm_generated_text_wo_prompt": "article with similar tone."}
{"title": "Oganizasyon nan Gran Nò denonse Mafya lokal ak entènasyonal k ap sèvi ak bandi ak sapat ann Ayiti - Rezo Nòdwès", "text": "Deklarasyon òganizasyon nan rejyon Gran Nò Nan kad Inivèsite popilè Papay, 25 jen 2023 Nou menm, òganizasyon ak mouvman peyizan, òganizasyon fanm, òganizasyon popilè, òganizasyon politik, ak òganizasyon jèn nan 5 depatman ki nan Gran Nò peyi a, nou reyini nan dat 24 ak 25 jen 2023, nan lokalite Papay, ki nan twazyèm seksyon Agwayedyonn, komin Ench (nan Sant Nasyonal Fòmasyon kad peyizan), pou nou twoke lide sou tèm « Mwayen patisipasyon sitwayen yo nan politik peyi a : teren batay ak rapò fòs ». Pataj eksperyans ak brase lide sa fèt nan kad Inivèsite popilè ki se yon espas refleksyon ak atikilasyon ki anba kòdinasyon ICKL, ITECA, PAPDA, SAKS, PAJ ak SOFA . Pandan 2 jou sa yo, gen plis pase 20 òganizasyon ak rezo òganizasyon ki soti nan 5 depatman Gran Nò a ki te prezan nan rankont sa. Nan kad atelye sa, Inivèsite a te tou pwofite manifeste solidarite l ak Mouvman Peyizan Papay (MPP k ap selebre 50 lane egzistans li. Nou rive pataje eksperyans sou lit revandikatif nou abitye mennen yo, sou koze eleksyon nan peyi a ak sou inisyativ ekonomi sosyal ak solidè peyizan yo ap mennen sou teren an pou kreye altènativ fas ak modèl ekonomi kapitalis dechèpiyè a. Ansanm pataj eksperyans ak refleksyon nou fè yo pèmèt nou konstate : Nou denonse ak tout fòs nou, dappiyanp k ap fèt sou tè peyizan yo nan gran Nò a, sitou nan Prevwayans, Plenn Maribawo, Pitobè, Limonad, Sen Michèl Latalay, Papay (Ench), nan tout Nòdwès la ak Latibonit. Nou pote solidarite nou ak tout peyizan (fanm tankou gason) ki kontinye viktim nan batay pou defann tè agrikòl yo, kont eksplwatayon min nan tout peyi a. Se pou sa, nou pran angajman pou nou pote kole nan tout inisyativ mobilizasyon pou defann yon modèl agrikilti peyizan familyal agwoekolojik, kote tè agrikòl dwe rete nan men peyizan k ap travay tè pou defann dwa granmoun peyi a nan zafè lamanjay. Nou denonse  enperyalis ameriken, boujwa ak politisyen san lanvè san landwat ki kontinye ap debake zam  ak minisyon bay bandi pou kontinye kenbe peyi a ak richès li yo anba grif yo, yon fason pou kenbe peyi a toujou nan depandans epi detwi tout posiblite pou konstwi yon peyi granmoun. Nou pran angajman pou nou kontinye batay pou wete peyi a nan sitiyasyon malouk « kominote entènasyonal » la, boujwa ak politisyen kriminèl, bandi legal yo mete l la. Nou pwofite okazyon sa a pou nou voye yon gwo kout chapo pou popilasyon an nan divès zòn nan peyi a ki leve kanpe pou dechouke gang ak sapat yo. Nou mande popilasyon nan kat kwen peyi a ak nan dyaspora a, kontinye leve kanpe pou dechouke gang ki nan boujwazi a ak nan tèt leta a ki mare sosis yo ak gang ak sapat yo. Nou deside marande fòs nou pou nou patisipe nan konstriksyon fòs nesesè pou rive mete anplas yon modèl Leta popilè ki soti nan matris popilasyon an e ki ap sèvi yon garanti pou mete anplas mekanis nesesè pou peyi a rejwenn souverènte ak endepandans li. Aba pouvwa gang bandi legal ! Aba Leta rèstavèk ak politisyen machann peyi ! Viv lit pèp la ! ! Viv bonjan inite nan kan pèp la ! Oganizasyon ki siyen deklarasyon sa a : Pou otantifikasyon Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Deklarasyon òganizasyon nan rejyon Gran Nò Nan kad Inivèsite popilè Papay, 25 jen 2023 Nou menm, òganizasyon ak mouvman peyizan, òganizasyon fanm, òganizasyon popilè, òganizasyon politik, ak òganizasyon jèn nan 5 depatman ki nan Gran Nò peyi a, nou reyini nan dat 24 ak 25 jen 2023, nan lokalite Papay, ki nan twazyèm seksyon Agwayedyonn,", "domain": "rezonodwes.com", "date": "2025-11-07 19:24:58", "url": "https://rezonodwes.com/?p=314238", "image_url": null, "xglm_generated_text_wo_prompt": "tinue this article with similar tone."}
{"title": "« Les Herbes en Folie » | Envitasyon pou patisipe nan ekspozisyon vant pwodwi natirèl pou la sante - Rezo Nòdwès", "text": "ENVITASYON POU PATISIPE NAN EKSPOZISYON VANT PWODWI NATIRÈL POU LA SANTE Kolektif la nan Rechèch, Sperimental, ak Pwodiksyon nan Medsin Tradisyonèl (CREP-MT) envite tout moun ki ap vann pwodwi natirèl pou la sante yo antre an kontak avèk komite kontwòl kalite a. Nan sans sa a yo envite ou patisipe nan premye Edisyon « Les herbes en folie » k ap fèt nan dat 27 jen an, nan kad jounen nasyonal medsin tradisyonèl la. Nan menm jou a, kolektif la ap lanse ajans pwodwi natirèl pou la sante an Ayiti. Apre komite kontwòl la valide pwodwi ou yo, ajans lan pral achte yo nan men w epi yo pral tou mete yo sou lis ofisyèl Doktè fèy ayisyen yo. Se yon garanti pou popilasyon an ki gen konfyans nan pwodwi yo ap konsome a, menm jan tou pou pwodiktè yo ki gen garanti ke pwodwi yo pase « test phytosanitaire ». Rele Doktè Eboris Berthony Jean Charles nan nimewo sa a: +509 31 02 5934, si ou reponn a egzijans yo. Medsin konvansyonèl la gen « Agence de produits pharmaceutiques », Medsin tradisyonèl la gen « Agence de Produits de Santé Naturels ». Adrès kolektif la: Kolektif CREP-MT. 20, Bois verna Tel: 31025934 Imèl: collectifmedecinetradition@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "ENVITASYON POU PATISIPE NAN EKSPOZISYON VANT PWODWI NATIRÈL POU LA SANTE Kolektif la nan Rechèch, Sperimental, ak Pwodiksyon nan Medsin Tradisyonèl (CREP-MT) envite tout moun ki ap vann pwodwi natirèl pou la sante yo antre an kontak avèk komite kontwòl kalite a. Nan sans sa a yo envite ou patisipe nan premye Edisyon \"Les herbes", "domain": "rezonodwes.com", "date": "2025-11-07 19:25:00", "url": "https://rezonodwes.com/?p=314155", "image_url": null, "xglm_generated_text_wo_prompt": "ontinue this article with similar tone."}
{"title": "KRISPEK: yon GID nan sitiyasyon difisil - Rezo Nòdwès", "text": "Dimanch 25 jen 2023 ((rezonodwes.com))– Nan lane 2017, Rhod D’jyvens Telemaque (D-FI) epi Jean Phillipe Antoine (Filip) deside kreye yon label ki rele Evazyon Mizik . Misyon yo se ofri yon kad kote yon seri jenn talan ka jwenn mwayen pou devlope epi pwodui mizik nan lapè. Yo te komanse travay ak Evenie Rose Thafaina Saint-Louis (TaFa). Se konsa ekip la ap grandi pandan y ap pwodui yon seri mizik kalite. 24 desanm 2021, ekip la sòti yon pwojè kolektif ki te rele « Let the story begin”. Menm jan ak tout ekip, gen moun k ap kite, konsa tou genyen tou k ap vini ogmante lis la. Jounen jodi a, Evazyon Mizik gen anpil talan ladan tankou: Stan, Jo-J, Opak, 2Senk, Penonb, Dark, Winnie, Wellborn, KenFS, Krispek, elt. Nan lane 2022, STAN sòti yon pwojè ki te rele BLACK AND WHITE (BLCKNWHT), Pwojè sa te fè anpil siksè sitou mizik ki rele M PARE a. Nan lane 2023, OPAK sòti yon doub Extended Play (EP) ki rele KONTRAS. Kèk mwa aprè, nan dat 7 me 2023 a, Louis Phene Dorvil ki gen non atis li KRISPEK nèg bèf la sòti yon 2e EP ki rele GID, aprè premye EP a ki te rele « Œil du Tigre (ODT) ». GID gen sou li 7 mizik. Li trete yon seri sijè ki gen rapò ak kouraj, desepsyon, reyisit, travay, onètete, jesyon, pasyans, entèlijans, konviksyon, echèk, antreprenerya, detèminasyon, lanmou, viv ansanm, elt. Nan kad travay sa, nou envite ou dekouvri nan chak mizik yon seri PUNCHLINE ki enteresan, ki ka ede ou reflechi, analize, konprann yon seri sitiyasyon k ap travèse ou nan lavi a, sitou nan moman difisil sa n ap viv nan peyi a kote gen yon seri fenomèn ki marye sitou ak malsite ki antreve tout posibilite viv nan lapè, kote byennèt kolektif te dwe gide moun k ap deside pou nou yo. Men lis mizik yo : M grandi ladan E san dout si m pa fon rele sou kò m m ka mouri ladan M komanse fè fas ak sa k ta dwe dewoute m… Enfliyans move zanmi, move lavi, sa yo t ap dechouke m Bref, moral mwen te pi gran ke sa yo M te fè ansòt ke MOMAN PRATIK yo pi gran ke STAGE yo Sa fè 28 ans yo pako janm rele BARE VÒLÈ dèyè m Kont kèk byen materyèl ki p ap lontan pati kite n San n pa reyalize ke nanm nan enpòtan ke kò a Si konsyans ou pa trankil, ou pa yon mèd, menmke ou gen lò a Lè gen yon lòt pati ki bezwen sechrès ou pou jwenn sous li Fè jounen san manje te konn ban m dyare ak vomisman Men se sa yo k te toujou motive m E m te konn di yon jou m ap di : « sa te difisil men m rive. » Ou just montre m sa k lanmou, ou fè yon mal pou yon byen (SAN REGRÈ) Une mauvaise expérience pour une bonne leçon m kite ONÈTETE pale pou mwen 84 mil mansonj pa vo yon verite Depi ou kache yon pati, ou bay manti Y ap demaske ou kon CLOCHARD nan kare VIP e se tan k pran lavi, je m’en bats les couilles Vie perdue ne se rattrape jamais Pouki yon bagay si presye konsa dwe efemè ? M pa t ap ka suspendu dans les airs koz nenpòt bal ka touye m paske lòm pa janm sispann tire anlè, clic et boom y ap touye ou pou pran byen ou kòmsi lè yo mouri yo p ap kite yonn li touye sante m pafwa m pa konn si m vivan si m mò, yo tou 2 sanble m kòman m ka santi m SAFE nan yon mond k ap detui di m, pou premye fwa nan vi m m manke apeti Grande puissance yo gen twòp kesyon pou yo reponn sou byennèt Men fò ou aji an malere Certes, papiyon p ap janm èg Men yo chak gen yon jan yo ka ere Gen plizyè lòt fason ou ka manje pen an si l pa ta bere Se pa 3 ni 4 manyè, konsa bagay yo ye Nou pa konn STABLE, nou pa gon direksyon, vi a pa konsa Se vre fò n gen anbisyon men fò n konn jan pou n mezire l Konsa ou ka soufri tou men devan moun piga ou soumis Se motivasyon ou pou ou mete deyò, se pa kòlè ou Gen erè ou fè ki fè ou kimen E pa ret sou moun ki pa janm admèt anyen ou fè ki byen Demontre yo ou se pwofèt Pwomèt yo w ap reyisi e mete grenn koz fò ou fè l Petèt ou ou ka oryante destine ou tou, alò pa bay vag Lè pou ou met LÒT an avan, koz se pa sèl ou k konte 2 zorèy, yon bouch, 2 je Sispann pale lè pou ou tande Obsève, lè ou konn analize ou p ap twonpe E selon antouraj ou, mande yon pwòch ou pou l prepare l ede ou Metrize ògèy ou byen Yon moun ki rekonèt fòs li sèlman pi fèb ke yon lòt ki konn feblès li byen koz menm sa k pi pi fò yo konn pè Men lè ou venk li listwa a g on moral Naje pou ou sòti dabò avan ou mande syèl kot Jezi ye si pwojè ou tomber à l’eau, jis fè yo fè laplanch M pa bezwen gwo rekò (KenFS) E ou pa bezwen li nan lòt liv lè prensip ou se bib ou ( KenFS) Boutofen nou we EP a prezante yon seri eksperyans kote solidarite, travay, lanmou ak disiplin tounen poto piyon pou ede jwenn reyisit nan lavi a. Se yon travay ki reyalize nan yon kontèks difisil kote gen yon gwo difikilte pou moun jen nan peyi a paske nou pa jwenn tout ankadreman ak resous nesesè pou n rive granmoun tet nou. Kensly-Carl Olibrice Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 25 jen 2023 ((rezonodwes.com))-- Nan lane 2017, Rhod D’jyvens Telemaque (D-FI) epi Jean Phillipe Antoine (Filip) deside kreye yon label ki rele Evazyon Mizik. Misyon yo se ofri yon kad kote yon seri jenn talan ka jwenn mwayen pou devlope epi pwodui mizik nan lapè. Yo te komanse travay ak Evenie Rose Thafaina", "domain": "rezonodwes.com", "date": "2025-11-07 19:25:02", "url": "https://rezonodwes.com/?p=314097", "image_url": null, "xglm_generated_text_wo_prompt": "Continue this article with similar tone."}
{"title": "Pwoteksyon Sivil mande pou bato pa pran lanmè sou kot Sid la - Rezo Nòdwès", "text": "KOMINIKE POU LAPRES Pòtoprens, vandredi 23 jen 2023.- Direksyon Jeneral Pwoteksyon Sivil mande maren, amatè ak kaptenn bato, péchè, operatè kabotaj, plezansye ak lòt moun ki konn pran lanmè, pou yo kanpe sou aktivite lanmè yo nan kot Sid peyi a, jiska nouvèlòd. Apati jodi vandredi 23 jen 2023 a, Sèvis Maritim ak Navigasyon Ayiti (Semanah) mete entèdiksyon sou tout aktivite sou lanmè a, sitou vwayaj ak operasyon kabotaj, sou tout kot Sid peyi jiska nouvèlòd. An menm tan, pandan Tanpèt Twopikal Bret ap dirije l sou #Lababad, nan mitan jounen an, Direksyon Jeneral Pwoteksyon Sivil ap mande popilasyon nan tout 10 depatman peyi a, sitou moun ki rete nan zòn malè pandye yo, tankou bò lanmè, bò rivyè, bò ravin, nan flan mòn, pou kontinye rete veyatif. Se vre sant siklòn nan ap pase sou lanmè lwen kòt Sid Ayiti, men sa p ap anpeche li lakòz lapli sou peyi a sitou nan depatman Sid pandan finisman semenn nan. Direksyon Jeneral Pwoteksyon Sivil mande tout moun, fanm kou gason, timoun kou granmoun, toujou pran anpil prekosyon epi kontinye respekte konsiy sekirite yo parapòta inondasyon – sitou inondasyon bridsoukou – deboulonnay tè, glisman teren ak move kondisyon lanmè. Ansanm ak Inite Idwometeyowolojik Ayiti, Direksyon Jeneral Pwoteksyon Sivil ap kontinye swiv jan sitiyasyon an ap evolye epi li garanti popilasyon an l ap rete kanpe bò kote li nan bon tan tankou nan sitiyasyon difisil yo. -FINISMAN- Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMINIKE POU LAPRES Pòtoprens, vandredi 23 jen 2023.- Direksyon Jeneral Pwoteksyon Sivil mande maren, amatè ak kaptenn bato, péchè, operatè kabotaj, plezansye ak lòt moun ki konn pran lanmè, pou yo kanpe sou aktivite lanmè yo nan kot Sid peyi a, jiska nouvèlòd. Apati jodi vandredi 23 jen 2023 a, Sèvis Maritim ak Navigasyon Ayiti", "domain": "rezonodwes.com", "date": "2025-11-07 19:25:04", "url": "https://rezonodwes.com/?p=313989", "image_url": null, "xglm_generated_text_wo_prompt": "ontinue this article with similar tone."}
{"title": "DEKLARASYON FINAL : SEMÈN AKSYON MONDYAL POU EDIKASYON 2023 - Rezo Nòdwès", "text": "Soti 29 me pou rive 2 jen 2023, Regwoupman Edikasyon Pou Tout Moun (REPT) te patisipe nan reyalize Semèn Aksyon Mondyal pou Edikasyon (SAME) 2023, Kanpay Mondyal Pou Ledikasyon ak manm li yo, tankou REPT òganize chak ane depi 20 tan. Tèm ane sa se te « Envesti pou yon mond jis : Ann dekolonize finansman edikasyon depi kounye a. » Nan divès aktivite REPT te òganize, nou te wè : 1.- Nesesite pou richès ak bidjè peyi a byen kontwole ak byen jere 2.- Nesesite pou mande gouvènman ki la a pou li kanpe sou previzyon li fè pou l redwi bidjè pou ledikasyon an pou lane 2023-2024 pou l tonbe pi ba pase 11.2% ki deja pa menm sifi pou rezoud pwoblèm edikasyon nan peyi a. 3.- Nesesite pou mande gouvènman ki la a, pou l ògmante bidjè edikasyon nasyonal ki reprezante kounya sèlman 11.2 % nan bidjè nasyonal 2022-2023 a, pou l pase nan 15% –  20% jan Leta ayisyen te pran angajman pou fè sa onivo entènasyonal. 4.- Nesesite pou plis pase 3 milya goud peyi a ap peye chak ane sou dèt, sèvi pito pou mete yo sou bidjè edikasyon piblik nan peyi a. Nou wè tou fondamantalman, nesesite pou peyi a genyen : 1.- Yon Leta ak gouvènman responsab  ki granmoun tèt li epi k ap pran desizyon pou devlope ekonomi peyi a nan divès domèn tankou nan agrikilti ak lòt pwodiksyon nasyonal, pou jwenn lajan pou satisfè bezwen popilasyon an. Edikasyon se yonn nan premye bezwen yo. Konsa ap genyen plis moun k ap travay, k ap touche, k ap rantre bon lajan. 2.- Yon Leta ak gouvènman responsab ki granmoun tèt li dwe pran dispozisyon pou devlope jistis fiskal nan peyi a pou ògmante, kontwole ak byen jere lajan Leta ap rantre,. L ap ka fè sa avèk mezi tankou: –           Mezi pou devlope enpo ki pa gaye sou tout popilasyon (enpo plon gaye) men enpo selon valè byen ak l richès: –           Mezi kont fwod ak evazyon fiskal –           Mezi pou sispann fè kado franchiz pasi pala. REPT ak lòt òganizasyon epi moun ki te patisipe nan Semèn Aksyon Mondyal pou Ledikasyon 2023 an, pran angajman pou kontinye lite pou Leta ayisyen itilize lajan ki nesesè pou reyalizasyon dwa ledikasyon, dwa tout moun genyen pou jwenn bon kalte edikason piblik, gratis, san fòs kote epi ki fèt nan sans pou transfòme peyi a pou nou tout viv byen. William Thélusmond Dirèktè Egzekitif REPT Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Soti 29 me pou rive 2 jen 2023, Regwoupman Edikasyon Pou Tout Moun (REPT) te patisipe nan reyalize Semèn Aksyon Mondyal pou Edikasyon (SAME) 2023, Kanpay Mondyal Pou Ledikasyon ak manm li yo, tankou REPT òganize chak ane depi 20 tan. Tèm ane sa se te « Envesti pou yon mond jis : Ann dekolonize finansman edikasyon depi", "domain": "rezonodwes.com", "date": "2025-11-07 19:25:05", "url": "https://rezonodwes.com/?p=313294", "image_url": null, "xglm_generated_text_wo_prompt": "r tone."}
{"title": "Si jodi a n devye nou ka korije sa - Rezo Nòdwès", "text": "Iléus Papillon Alòske anpil melomàn jete kò yo sou kèk lòt tit tankou « Le Plein », « Abracadabra », « Ati sole », « Nikita », Sanpousan », « Dlo dous » pou nou site sila yo sèlman, sou premye albòm ZAFÈM nan, Lalin Ak Solèy, L.A.S, men, pi lwen, gen yon chedèv konpozisyon ki kache kò li sou plak sila, se li ki plis atire atansyon nou. N ap pale de « M p ap fè silans. » Règinald CANGÉ depoze vwa sou li. Se mizik sa menm ki pral fè objè papye sila. Se vre tout 16 moso sou albòm sa se pyès mètrès, men kontni « M p ap fè silans » lan envite nou frennen sèk sou albòm nan pou di kèk koze. Mayestwo Dener CÉÏDE kanpe an byen wouye byen koupe, prese raple nou, « si jodi a n devye, nou ka korije sa. » Li pa twò ta pou nou di sètase. E nou gen obligasyon fè sa paske « Gen lòt je k ap gade n. » Nou pa pou kò nou sou latè. Nou dwe sispann konpòtman tankou mal bourik ki anndan yon magazen poslèn. Dener di nou « Ann evite plis dega. » Oui, nou te aprann sa depi nou tou piti, se sèl enbesil ak Bondje ki p ap janm chanje. Ò, nou pa Bondje. Rete pou nou konnen si n ap mouri enbesil. Gen twòp lòt je k ap gade nou. Nou dwe evite twòp dega. Nou dwe sispann suiv mach lafimen. Sispann mode lang nou. Nou dwe sispann koupe branch ki kenbe nou an. Nou dwe aprann de erè nou pou nou pi byen konstwi fiti nou. E, sonje, jenerasyon k ap vini yo pral poze nou kesyon. Sepandan, malgre tout palavire nasyon nou an ap ranmase anba men politisyen ki mare sosis yo ak blòk kominote entènasyonal rasis la mete ak boujwazi mafya k ap koupe rache san gade dèyè, Dener CÉÏDE di nou chaje richès toujou ki enspire lanmou… Chak komin, chak sit natirèl, chak moniman istorik ak patrimonyal se yon sous richès pou nou valorize epi sovgade pou demen ka pi bèl. Pawolye a raple nou, pou moun ki gen memwa kout yo, lòt ki manje manje bliye yo, « peyi sa gen listwa l, yon patrimwàn ki fè l sa li ye a. » Souvan chaje moun ki rive sou pouvwa an Hayti nan nenpòt kondisyon: swa nan eleksyon grenn soulye oubyen lòt makòklen vye fòs plake sou pouvwa, yo pa gen okenn dimansyon pou yo konnen enpòtans istorik ak valè sivilizasyonèl peyi sa. Yo pa rive travay pou chanje kondisyon sosyal egzistans pèp sa. Lè yon sosyete rive nan sitiyasyon makawon konsa, li bezwen vwa pou kriye doulè ak lapèn li. E se pou sa menm, ZAFÈM kòmanse tèks la pou di nou pa dwe fè silans lè se nou ki vwa k pou pale. Mete sou sa, nou gen yon jenès ki chaje foug, pwomès ak talan… Jèn yo dwe pran responsibilite yo. Jèn yo dwe mete brenn, mete konesans ak kran pou yo remete peyi sa kanpe pandan y ap reyalize rèv pèsonèl yo. Nou dwe sispann mete lespwa nou sou lòtbò dlo pandan etranje ap anvayi zile a. Se pitit peyi a ki dwe rebati li. Boutofen, kreyasyon gwoup ZAFÈM se deja yon sous espwa ak enspirasyon pou peyi sa ki fin degrenggole. Fondasyon ZAFÈM kreye anpil kontantman. E se yonn nan ra fòmasyon ki pran nesans nou pa tande vwa ki di se yon djaz an plis. Non. Nou santi te gen yon bezwen pou gwoup sa. Pi lwen, fizyon Réginald-Dener sa, selon nou menm, se yonn nan pi bèl moman nan istwa mizik peyi nou an Hayti. Se de (2) mizisyen fètefouni ki kwaze entèlijans yo ansanm pou pote plezi pandan y ap atire atansyon nou nesesite pou nou pran responsablite nou kòm pèp… Bravo Dener pou tit sa, kout plim frètkach sa, « M p ap fè silans », se yonn nan pi gwo kado ou te ka fè nou. Ewa Réginald pou vwa w n ap chache nan ki bout pou nou kòmanse soti ladan li. Bon konba ZAFÈM! Iléus PAPILLON Mastè nan Patrimwàn paplus12@gmail.com Wi. Nous kapab korije sa eksepte nou denye depi…plis ke 200 zan! Pouki nou pat korije sa depi lontan? Se ka ki keksyon pou nou poze et repons la kapab ede nou. Map ba’w yon ti poul: 99% elev ki denye se sot you sot. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Iléus Papillon Alòske anpil melomàn jete kò yo sou kèk lòt tit tankou \"Le Plein\", \"Abracadabra\", \"Ati sole\", \"Nikita\", Sanpousan\", \"Dlo dous\" pou nou site sila yo sèlman, sou premye albòm ZAFÈM nan, Lalin Ak Solèy, L.A.S, men, pi lwen, gen yon chedèv konpozisyon ki kache kò li sou plak sila, se li ki plis", "domain": "rezonodwes.com", "date": "2025-11-07 19:25:07", "url": "https://rezonodwes.com/?p=313241", "image_url": null, "xglm_generated_text_wo_prompt": "romis. Continue this article with similar tone."}
{"title": "UNNOH, KONBIT ak PAPDA idantifye 12 pwen pou rankont Jamayik la byen klotire, valab ak kredib - Rezo Nòdwès", "text": "1) Ayiti : ranmase dwa granmoun peyi a dekwa pou Ayiti sispann anba grif pisans enperyalis yo. 2) Pou CARICOM pran pozisyon pou bay Ayiti tout sipò li nan di NON ! Li kont yon entèvansyon militè entènasyonal an Ayiti. 3) Nesesite pou mete yon bout nan potekole san vègòy Entènasyonal la, espesyalman peyi Etazini, Kanada ak Lafrans bay gouvènman kriminèl PHTK Ariel Henry a epi nesesite pou tabli yon gouvènman tranzisyon kredib. N ap fè sonje nan lane 2004 CARICOM te sispann Ayiti nan òganizasyon an daprezavwa li te konsidere premye minis epòk la, Gérard Latortue, ak tout gouvènman an pa te ni lejitim, ni konstitisyonèl. Jounen jodi a, èske CARICOM angaje li pou siyen yon akò ofisyèl sou kriz Ayiti ak Ariel Henry ki enstale kòm premye minis ak yon senp twit, egal yon premye minis ki pa ni lejitim ni konstitisyonèl ? 4) CARICOM dwe bay yon pinga kont Plan Devlòpman pou 10 lane Depatman Deta meriken deside pou Ayiti a. 5) Ijans yon akonpayman solidè CARICOM bò kote Ayiti pou Rezolisyon 2653 (2022) Konsèy Sekirite Nasyonzini te pran sou zafè trafik zam ak minisyon nan dat 21 oktob 2022 a sispann yon blòf men pou li aplike toutbon vre. Rezolisyon sa a avèti Eta manm LONI yo pou yo sispann trafik zam ak minisyon devan dèyè an Ayiti. 6) Pou peyi Etazini sispann lage zam ak minisyon k ap ateri rapid vit nan men gang epi tou pou yo rekipere zam ki deja simaye nan peyi a. Pou ki se peyi Etazini ? Paske nan mwa mas 2023, Biwo Nasyonzini kont Dwòg ak Krim (ONUDC) soti yon rapò kote li konstate trafik ilegal zam ak minisyon an Ayiti ogmante, e pi fò zam ak minisyon sa yo soti nan peyi Etazini, espesyalman apati Leta Florid. 7) Mete kanpe yon Komisyon Ankèt Endepandan pou evalye dizuit (18) lane akonpayman LONI nan peyi a pou mete aklè tout responsablite l  genyen nan sitiyasyon tètanba n ap viv jounen jodi a. 8) Api bò kote Lakou Karayib Jistis ki anndan CARICOM  pou ede Ayiti jwenn jistis espesyalman fanmi trant mil (30000) Ayisyen ki mouri ak ui san mil (800 000) lòt ki enfekte anba kolera sòlda MINISTA. 9) Nesesite yon api djanm bò kote CARICOM pou restitisyon ak reparasyon tout tò ak gwo lenjistis Ayiti sibi nan listwa, ladan, dèt istorik lesklavaj la, vòl resous li yo, eskandal peyi Lafrans nan reklame yon swadizan dèt lendepandans, dappiyanp peyi Etazini fè sou rezèv lò Ayiti. 10) Angajman CARICOM pou li rantre toutbon nan wout dekolonizasyon total zòn Karayib la. Nan lansman Premye Deseni Entènasyonal pou eliminasyon Kolonyalis (1990-2000), CARICOM te gen 17 lane depi li fonde.  An 2023, CARICOM deja temwen TWA DESENI youn dèyè lòt pou elimine Kolonyalis : 1990-2000/ 2001-2010/ 2011-2021. Gen yon KATRIYÈM DESENI ki apèn kòmanse (2023-2030). Nan sans sa a, li ta regretan pou 50 lane apre fondasyon l, CARICOM ta kontinye rete je fèmen, bouch be, fasa tout teritwa kolonyal ki devan l tankou teritwa kolonyal franse, peyiba lawolann, angle, meriken. Konsa, Matinik ak Gwadloup pa ka louvri pòt CARICOM pou yo chita kòm Eta manm. Poukisa ? Paske Matinik ak Gwadloup se pwopriyete Lafrans. Se 2 depatman franse nan Karayib la. Kidonk CARICOM gen angajman pou li pran toutbon pou dekolonizasyon total Karayib la. 11) Solidarite CARICOM avèk Ayiti pou ede li reprann dwa granmoun li sou zile Lanavaz epi jwenn dedomajman. Peyi Etazini, lè li fè dappiyanp depi 165 lane, kidonk plis pase yon syèk edmi sou zile Lanavaz, yon pati nan teritwa ayisyen an, li pa sispann pase Konstitisyon peyi a anba pye ki di aklè nan chapit premye, atik1-a : «  TERITWA PEYI D AYITI GEN LADAN : a) PATI LWÈS LA AK ZILE KI VIWONNEN LI YO TANKOU : LAGONAV, LATÒTI, LILAVACH, ZILE KAYIMIT, LANAVAZ, GRANN KAY AK LÒT ZILE KI NAN LANMÈ TERITORYAL LA ». 12) Vote yon rezolisyon pou reklame yon dezyèm DESENI ENTÈNASYONAL AFWO DESANDAN (2024-2033) nan non Ayiti. Nou pa dwe bliye Ayiti te premye nan kase chenn lesklavaj. Se sa ki fe plim e ank Victor Hugo ak lòt ankò konsidere l kòm yon LIMYÈ pou limanite. E poutan, nan kad selebrasyon DESENI ENTÈNASYONAL AFWO DESANDAN (2015-2024) la, Ayiti retwouve l nan dènye ran alòske Nasyonzini te dwe plase l nan premye ran. UNNOH / KONBIT / PAPDA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "1) Ayiti : ranmase dwa granmoun peyi a dekwa pou Ayiti sispann anba grif pisans enperyalis yo. 2) Pou CARICOM pran pozisyon pou bay Ayiti tout sipò li nan di NON ! Li kont yon entèvansyon militè entènasyonal an Ayiti. 3) Nesesite pou mete yon bout nan potekole san vègòy Entènasyonal la, espesyalman peyi Etazini, Kanada ak Lafrans", "domain": "rezonodwes.com", "date": "2025-11-07 19:25:08", "url": "https://rezonodwes.com/?p=313112", "image_url": null, "xglm_generated_text_wo_prompt": "nue this article with similar tone."}
{"title": "Ayiti nan ke kamyonèt la : pandan Jamayik ap ba li leson, Sierra Leone fèk antre nan konsèy sekirite nasyonzini - Rezo Nòdwès", "text": "Madi 13 jen 2023 ((rezonodwes.com))– Ayiti soti wo pou l tonbe trè ba. An 1804 tout nwa nan mond lan ak peyi ki te sou kontwòl esklavajis yo te toujou wè nan Ayiti yon modèl , yon refij ,yon sanktyè sitou yon limyè ki kapab gide yo sou wout libète ak lavi miyò. Jodi a ak anpil endinyasyon se nan youn nan peyi ki plis danjere nan karayib la, politisyen Ayiti ap reyini pou diskite de avni peyi a de pwoblèm ensekerite a. Nan dènye ane yo, selon estatistik yo jamayik se youn nan peyi ki gen plis ensekerite nan zòn nan , ane 2022 a plis pase mil moun tonbe anba  vyolans gang kap opere nan plizyè vil. Jodi a se peyi sa yo kap jwe wòl medyatè nan kriz Ayiti a, kap bay aktè nou yo leson sou kijan pou yo jere peyi yo. Mwen wont ,mwen endinye kòm jèn kap etidye nan  peyi etranje men ki ta toujou vle rete fyè de peyi li akoz de listwa peyi l ak sa li te toujou reprezante nan mond sa. Nan tout sa yo , sa ki pi imilyan toujou e ki ta dwe fòse aktè yo pran konsyans , Sierra Leone yon ti peyi an afrik la ki te konnen kriz menm jan ak ayiti koumansman ane 90 yo ,jodi a entegre konsèy sekirite Nasyon zini. Ann pa bliye konsèy sa se pi gwo enstans desizyon nan òganizasyon an kote se aktè sa yo kap deside sou lapè ak sekirite nan mond lan. Menm jan ak Ayiti,  te gen fòs ONU ki te debake nan peyi sa men diferans lan malgre tout goumen , apati ane 2000 yo aktè politik peyi sa deside jwenn yon antant, yo chanje trajektwa peyi yo . Kote pa nou ,nou menm an Ayiti nou kontinye ap benyen nan labou a, nou kontinye nan menm erè yo jiskaske etranje ap pasen nan tenten, tout ti peyi jodi a ki ta dwe ap reflechi sou pwoblèm pa yo ap ban nou leson. Jodi a , sa nou dwe konnen ,kriz ayisyèn nan kapab sèvi opòtinite pou anpil ti peyi jan l konn toujou ye . Se sak fè anpil ti peyi ap deklare chak jou yo pare pou fè pati yon fòs entènasyonal an  Ayiti pandan yo pa gen ekspètiz pou sa. Nan zafè rezoud kriz selon rechèch yo , gen plizyè bagay ki ka motive yon peyi : enterè ekonomik ( twoup yo , pwofesyonèl yo resevwa  kontribisyon ONU ) enterè estratejik ( yo itilize espas yap entèvni an kòm tèren eksperimantasyon) , politik etranjè ( yap montre yo kapab jwe yon wòl nan gouvènans mondyal la) . Nan sans sa , nou dwe rete vijilan ak tout manèv kap fèt nan entènasyonal la pou eseye jwenn yon solisyon kosmetik ak kriz la , ki pap ka eden rezoud pwoblèm yo definitivman. Ayiti bezwen yon lòt modèl kowoperasyon ak entènasyonal la , nasyon zini ak gwo peyi yo konnen trè byen ki meyè fason yo kapab ede Ayiti. Inisyativ nan gwo otèl nan peyi etranje ki koute gwo lajan sa yo pat janm bay rezilta dep an 91. Mathias DEVERT Politologue Spécialiste des Relations Internationales mathiasdevert@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Madi 13 jen 2023 ((rezonodwes.com))-- Ayiti soti wo pou l tonbe trè ba. An 1804 tout nwa nan mond lan ak peyi ki te sou kontwòl esklavajis yo te toujou wè nan Ayiti yon modèl , yon refij ,yon sanktyè sitou yon limyè ki kapab gide yo sou wout libète ak lavi miyò. Jodi a", "domain": "rezonodwes.com", "date": "2025-11-07 19:25:10", "url": "https://rezonodwes.com/?p=313039", "image_url": null, "xglm_generated_text_wo_prompt": "ue this article with similar tone."}
{"title": "Grèv anseyan: UNNOH anonse dezyèm faz mobilizasyon an kont minis Manigat - Rezo Nòdwès", "text": " Biwo Ekzekitif UNNOH salye kouraj ak detèminasyon anseyan, elèv, paran, militan nan divès sektè ki rive kenbe drapo mobilizasyon an byen wo depi nan dat 17 avril 2023 pase a. Ki konsta nou dwe fè ? 1-.  Nesmy Manigat bliye si wòl ledikasyon se transmèt yon seri valè ak konesans ki ka ede dabò konstwi moun ki gen mounite, moun ki gen sans moral, ki pa malveyan answit konstwi sitwayen fanm kou gason ki ka ede ateri transfòmasyon sosyal,politik, ekonomik enpòtan pou ede peyi yo vanse. Se pou premye fwa pwofesè ak elèv  jwenn yo anfas yon kalte gouvènman iresponsab, ensousyan, ensansib, sinik ak kriminèl tankou gouvènman defakto Phtk Ariel Henry ak akolit li yo.* Sa montre ki kalte moun yo ye aklè, pou moun ki te bliye: yo se yon gouvènman defakto Phtk bandi « legal », yo se yon latriye bandi ak kòl ki pa diferan ak bandi ak sapat yo kap travay pou menm patwon entènasyonal mafya yo k ap antere peyi a, kraze ledikasyon nou nan enterè patwon yo. Nesmy Manigat bliye ke li  ta dwe fè yon ti jefò pou li  genyen yon konpòtman diy kòm minis, yon konpòtman ki pa depaman ak tout valè lekòl la ta dwe transmèt yo. 2- Pou ki sa pwofesè, paran ak elèv yo pa sispann mobilize depi 2 mwa ? Se pou reklame chanjman nan sitiyasyon tèrib elèv, paran, pwofesè, ap viv, sitiyasyon global lekòl yo kote pa gen manje, pa gen dlo potab, pa gen entènèt, ni enfimri pou bay premye swen, pa gen materyèl pedagojik elatriye. Mobilizasyon an tou se pou mande ajiste salè anseyan yo ak tout lòt pèsonèl yo, bay asirans, kredi ak lòt avantaj. Epi sispann divizyon sa a kote nan yon menm Leta, yon pati fonksyonè Leta gen kat debi, pandan menm Leta sa a konfiske kat debi anplwaye nan sektè ledikasyon yo ki se fonksyonè Leta tou menm jan ak tout lèzòt yo. 3- Ki repons minis de fakto a bay revandikasyon lejitim sa yo ? Minis defakto Levasyon an pa gen zòrèy pou tande kri elèv yo, paran yo, anseyan yo ki nan lari depi 2 mwa k ap mande pou lekòl fèt nan bonjan kondisyon. Li chita sou blòk glas li pandan 2 mwa kite elèv pwofesè ap pran lari san l pa vire gade. Lè pwofesè, elèv, paran ap pran gaz nan lari, minis lan fèmen je l byen di san li pa fè tante fè anyen nan tètkole ak rès gouvènman defakto a pou pote bon jan repons pwofesè ni elev, paran ak lot militan t ap tann. Nan tèt minis la ki sinik anpil, li di, mwen p ap okipe yo, lè yo bouke ya rete, n ap fè ba yo gaz devan dèyè, ya kanpe. Kidonk konpòtman degrenn gòch ak endiy gouvènman defakto a anjeneral ak konpòtman Nesmy Manigat anpatikilye montre se yon ekip jwisè ki pran Leta annotaj ki pa gen ni volonte, ni kapasite pou pote okenn repons ak pwoblèm peyi nou, ni pwoblèm pwofesè, elèv, paran elatriye.* Se ekip moun ki pa nan plas yo. Dayè anpil nan yo ta dwe dèyè bawo oubyen nan mitan 4 mi ap reflechi sou tout krim finansye ak krim san yo fè kont peyi nou. 4-  ULCC ak Lakou Siperye Dekont pa dwe bliye wòl yo N ap pwofite mande ULCC ak Lakou Siperyè Dèkont pou yo fè rapid rapid men ak anpil swen ankèt UNNOH mande yo mennen sou jesyon gouvènman defakto a anjeneral ak sou jesyon ministè levasyon nasyonal anpatikilye yon fason pou mete kòd lajistis nan kou tout kowonpi yo. 5-Yon gwo kout chapo pou tout paran, elèv, anseyan ak sitwayen konsekan Zago loray ki gen manèt ledikasyon an ak lajan Leta an gagòt nan men yo vle jwe sou tan pou minen mobilizasyon an, fè li pase pou pèdi tan. Nou regrèt sa pou yo. Gen moun ki kwè nan goumen, gen moun k ap kontinye goumen. Rezistans ak detèminasyon anseyan yo, elèv yo elatriye nan kad mouvman mobilizasyon/ grèv sila a montre gen espwa toujou pou rive genyen bonjan ledikasyon ak bonjan chanjman nan peyi nou. Yon gwo kout chapo pou yo ankò! 6- Dezyèm faz mouvman mobilizasyon an Pa ka genyen okenn espwa satisfaksyon revandikasyon anseyan yo avèk ekip bandi sila yo. Nou gen yon sèl chwa: chwa levekanpe an  blòk,  chwa soulèvman popilè pou chavire sa. Nan kad preparasyon dezyèm faz mouvman mobilizasyon an, tout anseyan nan 4 kwen peyi nou ap kòmanse depi jounen lendi 12 jen 2023 a bay yon akonpayman espesyal bay elèv yo nan tout lekòl yo nan lasemèn  tankou nan wikenn pou ede yo gen tan jwenn yon minimòm rapid ki ka pèmèt yo afwonte ekzamen nan klas tankou ekzamen ofisyèl yo. Nan sans sa a, nou mande tout sosyete a louvri je l sou konpòtman sinik Nesmy Manigat ki fè pwograme ekzamen politik ki pa enskri nan kad yon evalyasyon pedagojik paske se yon evalyasyon politik k ap fèt nan vid kote pa te gen aprantisay pandan 2 mwa. Si pa t gen aprantisay, ki sa Nesmy Manigat mande pou yo evalye la a? Nan Pòtoprens nap klotire premye faz mouvman mobilizasyon an ak jounen pòtlouvri ki pral fèt. Lye ak dat la ap anonse anvan fen semèn sa a. Aba tout zago loray ki soti pou fè politik degrenngòch ak ledikasyon nou nan fè egzamen politik kont enterè elèv yo ak paran yo ! Viv lit pèp la, viv lit pou yon bonjan ledikasyon ki se kle chanjman pèp la ap ekzije la a ! Viv tèt kole anseyan, elèv, paran ak tout militan òganizasyon pwogresis yo pou yon bonjan ledikasyon ! Viv yon Ayiti granmoun kote byennèt blayi pou tout moun! Pòtoprens jounen lendi 12 jen 2023 Péguy NOËL Josué MÉRILIEN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Biwo Ekzekitif UNNOH salye kouraj ak detèminasyon anseyan, elèv, paran, militan nan divès sektè ki rive kenbe drapo mobilizasyon an byen wo depi nan dat 17 avril 2023 pase a. Ki konsta nou dwe fè ? 1-. Nesmy Manigat bliye si wòl ledikasyon se transmèt yon seri valè ak konesans ki ka ede dabò konstwi moun", "domain": "rezonodwes.com", "date": "2025-11-07 19:25:11", "url": "https://rezonodwes.com/?p=312996", "image_url": null, "xglm_generated_text_wo_prompt": "his article with similar tone."}
{"title": "Move tan : Plizyè lokalite Leyogàn menase pou disparèt akoz Rivyè Momans - Rezo Nòdwès", "text": " Mwen Koube m byen ba pou m eskize m pou fason mwen itilize pou m rantre an kontak ak ou, men lè se pou anonse yon danje ki pandye sou tèt kretyen vivan, mwen jije tout mwayen yo ka itil. Objektif mesaj mwen an se pou m voye yon *SOS*, pou moun nan vil Léogâne, ki fèk sot frape ak inondation ki lakoz plizyè moun mouri. Toutfwa, pwojektè yo fikse sèlman sou sant vil la, pandan lavi kèk santèn milye tyovi riske pase mal nan jou kap vini yo. Malgre nou anfas yon Leta ki pa bay popilasyon an regle anyen pou li, mwen solisite kapasite nou genyen pou fè moun tande nou, pou m lanse alèt sa yon fason pou m atire atansyon moun kap dirije yo ak moun ki vle ede yo, sou gwo malè ki pandye sou kèk lokalite nan Léogâne ki menase ak Larivyè Momans, tankou Biré, Neply, Lassalle, Brache, Flon, Laferoney, elatriye. Fas ak gwo risk ki ka lakòz lokalite sa yo konte plizyè milye kadav nan jou kap vini yo, mwen solisite sipò nou pou pèmèt kri sa rive pi lwen. Yon aksyon konsa ap senbolize patisipasyon w nan ede nou sove lavi plizyè milye tilèzanj ki pa fè anyen ke sibi movèz gouvènans dirijan nou yo depi plis pase de (2) syèk. Salitasyon patriyotik ! Jacky Joseph Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mwen Koube m byen ba pou m eskize m pou fason mwen itilize pou m rantre an kontak ak ou, men lè se pou anonse yon danje ki pandye sou tèt kretyen vivan, mwen jije tout mwayen yo ka itil. Objektif mesaj mwen an se pou m voye yon *SOS*, pou moun nan vil Léogâne,", "domain": "rezonodwes.com", "date": "2025-11-07 19:25:14", "url": "https://rezonodwes.com/?p=312914", "image_url": null, "xglm_generated_text_wo_prompt": "ntinue this article with similar tone."}
{"title": "Pati Molha denonse atak nèg ak zam fè sou ansyen senatè Evallière Beauplan - Rezo Nòdwès", "text": "Jedi 8 Jen 2023, Nòt Denonsyasyon Mouvman pou Libere Ayiti (MOLHA) kondane atak miskle nèg ak zam fè sou Kowòdonatè Nasyonal li,  Senatè Evallière Bauplan, lakay li Taba 60 zòn sun auto,Mékredi Ki te  7 jen an nan apré midi,Gras ak detèminasyon plis vijilans lapolis ansyen palmantè a sove anba fòs fè nwa yo. MOLHA te toujou sèten ak konvenki ke batay kont dilapidatè ke Senatè a te deside mennen nan nivo Sena Repiblik lan pat piti. Nou te atann nou ke dilapitatè yo tap reyaji, men ale jis ka tante sasinen kowòdonatè a fizikman aprè tout tantativ yo pou sasinen karaktè l pat vini nan lide nou. Nap egzòte tout sila yo ki konnen yo tap banbile nan vòlè lajan Petrocaribe a pou yo tann lajistis pou mete kòd nan kou yo olye pou yap peye gang pou anfonse yo pi fon nan pratik malsen yo. Ansyen reprezantan nòdwès lan ap kontinye fè pridans pandan nap egzije fòs lòd yo pran responsabilite yo. Peyi an paka kontinye ap konte zak malonèt sa yo. Ke dilapidatè yo rekonèt yon fwa pou tout ke asasinen Bauplan ou nenpòt ki lòt moun pap blanchi yo. Rapò a pa pou yon moun e lemond antye deja ranmase travay ki te fèt la. Batay lan ap kontinye kontinye, fòk lajistis finalman triyonfe . Kowòdinasyon Nasyonal MOLHA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 8 Jen 2023, Nòt Denonsyasyon Mouvman pou Libere Ayiti (MOLHA) kondane atak miskle nèg ak zam fè sou Kowòdonatè Nasyonal li, Senatè Evallière Bauplan, lakay li Taba 60 zòn sun auto,Mékredi Ki te 7 jen an nan apré midi,Gras ak detèminasyon plis vijilans lapolis ansyen palmantè a sove anba fòs fè nwa yo. MOLHA", "domain": "rezonodwes.com", "date": "2025-11-07 19:25:15", "url": "https://rezonodwes.com/?p=312727", "image_url": null, "xglm_generated_text_wo_prompt": "tinue this article with similar tone."}
{"title": "Jounalis Norluck Dorange eksplike kouman bandi legal PHTK|Tèt Kale Kriminalize peyi a pou rantre dosye Kot Kòb Petro Karibe a - Rezo Nòdwès", "text": " Tèks ki anonse sanksyon ki entèdi Laurent Lamothe mete pye nan Etazini chaje ak siyifikasyon pou mwen. Dabò se Anthony Blinken ki Sekretè Deta ki siyen l pèsonelman. Teks la di Lamothe vòlò 60 milyon dola pou pi piti. Pou pi piti wi! Paske se chif 300 milyon dola ki tap sikile nan Washingto, nan moman yo te fòse Martelly fè misye demisyone nan post Premye Minis la. Enfòmasyon ki pi enpòtan yo se kote Blinken di e map tradui l pandan map eseye pa trayi sans pawòl orijinal yo. “Presizeman, Lamothe foure men mete nan pòch li pou piti 60 milyon dola, lajan Leta ki soti nan Fon Petro Karibe, ki te la pou envesti nan projè enfrastrikti ak projè sosyal. Misye pran lajan sa yo li privatize yo. A travè zak koripsyon sa yo, paske se li ki gen pouvwa jere Fon sa yo, li profite de pouvwa politik li e sa KONTRIBYE NAN DETERYORASYON ENSTABILITE POLITIK ki anndan Ayiti sèjousi a.” Bow! Lamothe jije. Sa a sifi pou Leta Ayisyen ta pote plent pou Lamothe devan yon tribinal entènasyonal pou jije Lamothe pou Krim Finansye ak Krim kont Limanite. Annatandan, nan fen text Blinken nan ki anonse se twokèt la, chaj la dèyè pou lòt vòlò Lajan Petro Karibe yo. Mwen panse lè non rès yo soti, Leta ap pran dispozisyon sa a. Ouswa sitwayen anndan tankou nan dyaspora a ka pran inisyativ pati dèyè kriminel Tèt Kale yo pou fè yo peye pou krim Nazi yo komet kont pèp Ayisyen an, ak dyaspora a tou. Avilisman non ekip Tèt Kale a ki koumanse ak peyi Kanada, ansuit Repiblik Dominikèn ak Etazini gen siyifikasyon politik yo. Teks Blinken nan demontre aklè ko-relasyon ki egziste ant mobilizasyon Kot Kòb Petro Karibe a, ak emèjans gang yo pouvwa Tet Kale a sou Jovenel. Nap remake Lamothe te sipè-konseye Jovenel lè relasyon Jovenel ak Sweet Micky te gen dlo nan gaz yo. Pawòl l pale nan tout misyon diplomatik yo nan Pòtoprens, pouvwa Tèt Kale a te aktive r gang yo pou te kraze matris mobilizasyon Kot Kob Petro Karibe a nan ghetto yo tankou Bèlè, Solino, Delmas 32 ak Site Solèy. Lamothe mastè nan kòripsyon. Li bay Daniel Supplice panzou pou l pran djòb Minis Afè Etranjè. Kouman? Pandan tout minis nan bis prale nan Palman an. Li fè Martelly rele Gary Conille, mande l pou l chanje Supplice paske ”Lolo” mande plas la. Vrè rezon ki fè l te rape plas Minis Afè Etranjè a, se paske li te bezwen re-entrodui tèt li an Afrik, kote l te kite tras li kòm move zafè, “escroc”. Sendika yo nan peyi Sénégal, te leve kanpe kont “bandi” a ki te dèyè desizyon pou takse apèl telefòn ki ap soti nan dyaspora a (menm sa l te fè an Ayiti a) sou prezidan Abdoulaye Wade. Lamothe te mare sosis li ak pitit Wade la Karim Wade pou fè lajan fasil sou do pèp Senegalè a. Sou Laurent Gbagbo, yo te fout le deyò Côte d’Ivoire poutèt li te al prezante projè kriminel sa a. Li te tounen sou Ouattara pandan l Premye Minis la, men Ouattara pat pete nan koton ba li. An Ayiti, nou konnen se Lamothe ki te sèvo dèyè taks (san okenn Lwa voye nan Palman, ni dekrè prezidansyel)  sou Transfè 1 dola 50 la ak 10 santim pa minit sou tout apel ki ap antre Ayiti yo. Bon, teknoloji a kraze bagay sa a. Se Lamothe ki te mèt kabal pou fè Martelly mande Conille demisyone. Li te maniganse kou a apati kèk depite li te gen tan achte ak pòs diplomatik pou fanm yo nan plizyè peyi. An pasan, li te achte sèvis kèk gwo Jounalist tou. Li nonmen frè youn nan Curaçao. Li nonmen pitit fi yon lòt nan Taiwan. Men kijan Lamothe te koumanse foure pat li nan lajan Petro Karibe a. Li konvoke reyinyon ak tout konpayi ki te deja gen kontra ak Bellerive yo. Ansanm ak kèk minis li chwazi ki pa l nan kabinè a, (li pat mennen tout). Ti gang anndan gwo gang sa a, chita ak fim yo, yo mande pou rediskite fezabilite kontra yo paske se yo ki an chaj peyi a kounye a. Konsa, map pran egzanp. Ayeropò ki pou te fèt Pòdepè a, yo di se ak lajan sa a yo pral fè Ayeropò Okay la pito. Lajan 14 milyon dola pou Pòdepè a, misye di fè sa Okay la men li vle se 9 milyon pou l koute. Lè fim nan di li te deja gen kontra sou Okay deja pou 16 milyon dola, Lamothe di se Ile a Vache yap mete youn pou 10 milyon. Se konsa Pòdepè pa gen airport. Okay non plis. Li fè fim nan tounen lajan an ba li. Lajan sa yo, Lamothe fè sa l konnen ak yo. Mwen pa bezwen antre nan detay ki deja nan plizyè rapò Sena a ak Kou Siperyè dè Kont, ki montre fason lajan Petro Karibe a gagote nan Sena a, ki pa ale pi lwen pase sa. Paske Kriminel Tet Kale yo te toujou e toujou kontwole pouvwa politik la. Kidonk, kimen lari a, terè jeneralize peyi a anba l jounen jodia se zèv pouvwa Clinton te fòse mete nan tèt Ayiti a. Se pa akizasyon gratis moun yo ap fè lè yo enplike fòmelman Lamothe ak rès politisyen Tèt Kale plis Bankstè yo nan finansman gang ak kidnaping nan. Nou sonje sa gen 2 zan, yon fanm amerikèn ki ap mennen  aktivite ONG an Ayiti, te fè laprès nan Etazini konnen, yo manke kidnape l sou Lali nan Pòtoprens. Se paske l te gen koneksyon ak Lamothe ki fè kòmando gang nan kite l ale. Fanm nan te temwanye se lè l di gang yo li se moun Lamothe, gang yo mande l prouve sa, li rele Lamothe nan telefòn li, li pase Lamothe sila ki te sanble nan tèt kòmando a selfòn nan. Li di nèg yo pale. Épi apre lidè kòmando a di l li gen chans, li mèt ale. Lamothe te konprann li ka fè sa l vle sa l pito. Kontrèman a pawòl flatè l yo konn mete devan pou di Lamothe se antreprenè. Lamothe se yon jeni nan fè kou pou fè lajan fasil (vòlò, trafikan) épi li se yon jwuisè ki gaspiye lajan nan gwo plezi. Lè misye te Premye Minis, li pat janm pase wikenn anndan peyi a. Se swa li ale nan kay li achte Punta Cana pou l al fè krèy. Kòtèj misye rive sou frontyè a Jimani. Épi kase tèt tounen Pòtoprens. Te gen yon kòtèj 3 jeep ki te toujou vin pran l sou frontyè a pou mennen l Punta Cana. 3 Jeep sa yo te osèvis eksklizif Lamothe. Lè l pa la machin sa yo pake nan parking Anbasad la nan Santo Domingo. Lè l lòtbò a se ajan Dominiken ki te toujou avè l nan machin kòtèj li. Sèvis sekrè dominiken te toujou ap suiv li. Lè l pa ale Sendomeng, li ale lakay li Miami. Plizyè fwa lè l bezwen antre ak gwo kach soti Ayiti, se nan avyon prive li fè vin pran l pou mennen l ale e mennen l tounen. Chak Jedi nan Pòtoprens, tèt tout Bankye cho, paske PM Lamothe voye plizyè milyon goud chanje an dola. Nonm nan puisan. Yo pat ka di l non. An definitiv, selon konsta chef State Department fè li menm, si nou li nòt la byen, nap wè, se pou kwape mouvman Revandikasyon Kot Kòb Petro Karibe a (ki lejitim) Tèt Kale chwazi kriminalize peyi a, lè l distribye zam, mete an plas sikui paralèl pou alimante gang yo an zam ak bal. E menm ranfòse lajan yo ak lajan kidnaping nan, yo menm yo pilote l politikman. E Martelly, parenn, gen moun ki doute yo ap rive sou li. Yo rive sou li deja. Dosye misye ap triye yon lòt fason. Pa bliye Martelly se yon ti salòp ki toujou di li toujou kolabore ak “chèf” yo (snitch!) lè l bay enfòmasyon sou konplis krim li konn abitye komèt, pou l ka diminye pèn li. Source Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Tèks ki anonse sanksyon ki entèdi Laurent Lamothe mete pye nan Etazini chaje ak siyifikasyon pou mwen. Dabò se Anthony Blinken ki Sekretè Deta ki siyen l pèsonelman. Teks la di Lamothe vòlò 60 milyon dola pou pi piti. Pou pi piti wi! Paske se chif 300 milyon dola ki tap sikile nan Washingto, nan", "domain": "rezonodwes.com", "date": "2025-11-07 21:51:40", "url": "https://rezonodwes.com/?p=312596", "image_url": null, "xglm_generated_text_wo_prompt": "inue this article with similar tone."}
{"title": "Mathias L. Devert : Ansyen dirijan KEP an Ayiti a nan vrè plas li Etazini - Rezo Nòdwès", "text": " Ansyen dirijan KEP a tankou tout sitwayen gen dwa pou fè travay  ki fèl plezi . Kote pwoblèm nan ye  se efektivman pozisyon li te okipe nan peyi l kòm wo fonksyonè epi pou nan peyi etranje li oblije retounen dèyè . Kesyon poun poze :  èske moun nou mete nan pòs enpòtan yo an  Ayiti  vrèman gen konpetans pou sa ?  Èske yo kalifye pou ta okipe menm pòs sa nan lòt peyi ? Mwen  souvan ap tande plizyè swadizan entèlèktyèl ayisyen ki menm avwe nan medya yo pa alèz ak òdinatè ,teknoloji pa pou yo ;nou panse pwofil moun sa yo ka evolye nan peyi etranje? Nou pa janm poze pwoblèm yo  an pwofondè. Jodi a èske n janm poze kesyon sou kalite pwofesyonèl ayiti ap fòme ? Mwen menm pèsonelman se lèm al etidye nan peyi etranje map rann mwen kont mwen pat pare pou mache entènasyonal la . Pwoblèm nan,  nou gen anpil moun ki al lekòl se vre men ki pa pwofesyonèl, lage yo nan yon administrasyon yo pap k fè anyen ke repwodui menm sistèm akayik ki te deja la. Gade kòman biwo leta an Ayiti òganize : se toujou menm ti kaye ,fèy blan pou antre non ….pafwa pa menm gen kouran pou limen menm yon òdinatè… Peyi etranje menm sim dakò gen ti prejije pafwa men administrasyon yo chita sou merit… Nan eksperyans pam lafrans menm pou w al nan estaj yo pasew tès ak entèvyou men sa ki evidan depi se ou ki pi bon yap relew . Sa ki esansyèl la se èske w pare pou pozisyon ou vize yo? Malerezman sin pa fè refòm ki nesesè yo nan lekòl an Ayiti lap toujou difisil pou pwofesyonèl nou yo byen evolye nan peyi etranje ki kwè nan administrasyon. Antouka gen plizyè ansyen dirijan ayisyen ki abitye okipe gwo pòs deyò.  jodi a Garry Conille malgre tout pwoblèm se youn nan pi gwo fonksyonè nan nasyon zini , responsab unicef an amerik , Gérard latortue  pandan vivanl te gwo fonksyonè entènasyonal ap dirije plizyè nasyon… Epi gen anpil ti jèn ki soti ayiti ki rive nan gwo pozisyon nan peyi etranje ,bagay la se yon kesyon vizyon epi konpetans. Chak moun gen vi yo merite, se an Ayiti wap sezi wè moun ki pa ta dwe jeran palè rive prezidan. Minis afè etranjè Mali a se ansyen gwo fonksyonè entènasyonal ,se pòs li li kite poul tounen sèvi peyil ; plizyè afriken okipe gwo pòs nan Bank Mondyal , FMI…. Yon moun ki pase dirijan KEP  efektivman ta sipoze ka jwe wòl konsiltan nan nenpòt ki ajans entènasyonal kap travay nan kesyon demokrasi….Men malerezman moun sa yo anpil nan yo se sèl Ayiti yo te ka rive wo fonksyonè. Mathias L.DEVERT Politologue mathiasdevert@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ansyen dirijan KEP a tankou tout sitwayen gen dwa pou fè travay ki fèl plezi . Kote pwoblèm nan ye se efektivman pozisyon li te okipe nan peyi l kòm wo fonksyonè epi pou nan peyi etranje li oblije retounen dèyè . Kesyon poun poze : èske moun nou mete nan pòs enpòtan yo an", "domain": "rezonodwes.com", "date": "2025-11-07 21:51:41", "url": "https://rezonodwes.com/?p=312582", "image_url": null, "xglm_generated_text_wo_prompt": "ntinue this article with similar tone."}
{"title": "Le journaliste Norluck Dorange raconte sagasX l’histoire de la pègre Tèt Kale, les voleurs et les criminels au pouvoir - Rezo Nòdwès", "text": " Se te an 1999. Yon enfòmatè m fin ban m kont randi sa ki t ap pase nan Hôtel Le Chandelier nan Delmas 33. Hotel sa a ak Ibo Lele te pou jeneral Claude Raymond. Mwen deside an pèsonn al gade ak zye m. Hôtel sa a te tounen yon kafe/bouzen kote yon rezo dirije pa Rudolph Jaar tap kowòdone. Patikilarite kafe sa a alepòk, Bouzen yo pa gen dwa pase plis ke 3 semenn anndan an. Li dwe anba 25 lane. Dapre sa Rodolphe Jaar te menm rive di m, se nan riz pafwa yo pran jenn fanm yo an Repiblik Dominikèn pou fè yo vin “travay” an Ayiti. Men sa enfòmatè m nan te mennen m al verifye a. Otel la te baz plizyè aktivite kriminel. Alepòk, se Guy Philippe ki te komisè PNH ki ap dirije Delma. Anndan Otel la, te gen yon chanm jouk pa dèyè ki te abrite yon tribinal espesyal. Se la yo te konn jije e egzekite moun ki bay katel dwòg yo move kou, tankou fè wout krochi ak “machandiz”, ouswa tou, yo pa peye lajan yo ba yo vann dwòg. 6 dominken gwo ponyèt ki te bouwo nan tribinal sa a.  Nèg ki bay move kou a, yon kòmando pwòch ak Guy Philippe nan machin polis Delma kwaze avè w, yo arete w mennen w direkteman nan tribinal la. Bouwo yo la pou bat, kase ponyèt, kase pye. Âpre yo fout li kèk grenn bal. Apre Yo al lagè kadav la nan lari. Guy Phillipe te gen yon frè l ki te toujou nan Otel la. Lè Guy Phillipe fin bay presyon a kèk nèg nan Delma li konnen ki ap mennen doub aktivite (biznis nòmal ak dwòg) pou yo ba l lajan (an US silvouplè), se nan Otel la yo konn al pote lajan an bay frè Guy Phillipe la. Gen moun Guy Phillipe konn fè kidnape tou, se nan kòf yon machin taxi ki toujou pake bò Otel la, ranson an te konn depoze. Apre pou frè Guy Phillipe la al rekipere. Lè w di Otel Le Chandelier, ou di Otel Ibo Lele, ou di Guy Phillipe, ou mèt mete rès ti mesye ki te al pran fòmasyon militè an Ekwatè yo ki te entegre PNH la lè yo tounen paske FADH te kraze pandan yo te deyò a. Lè w di Otel Ibo Lele, se te sanse katye jeneral Ekwatoryen yo, se te baz Michel Martelly alias Sweet Micky. Youn nan manm katel Ibo Lele a Komisè Dorfeuille te nan prizon sou Preval (dezyèm vèsyon) paske DCPJ te gen bon jan endis sou patisipasyon misye nan disparisyon yon ajan/enfòmatè DEA e ki ta parèt sispèk nan kidnaping plis asasina yon menaj misye ki te ansyen fanm enfòmatè DEA a. Premye favè espesyal Martelly mande Preval anvan l prete sèman kòm prezidan, se te fè libere Dorfeuille. Martelly te fè gwo jefò pou entegre Dorfeuille nan kò sekirite pèsonel li. Men denonsyasyo RNDDH yo te bay misye kèk chalè. M’en premye kanaval Martelly kòm prezidan nan ane prochen, se Dorfeuille li te bay responsab koodinasyon Sekirite a. Se pa pa aza Martelly te mete Claude Raymond Jr nan tèt imigrasyon apre Moise Jean Charles te koumanse fè bri ak koze Martelly se Sitwayen ameriken. Pou elimine tout tras, Depatman achiv nan Imigrasyon sou Lalie boule rapye tè. Mwen te toujou di tout zanmi m ki te jwenn òf travay ak Tèt Kale, PHTKK se yon sak chabon, li ap sal ou kan menm. Yo rele tèt yo Bandi Legal paske se yon bann kriminel ki enplike nan anpil krim anndan peyi a. An 1996, Martelly te enplike nan gang vòlò machin UN (16 pickup blan doub kabin) ak Edo Zeny. Martelly te konn pase dwòg nan enstriman lè l pral jwe Miami. Mande Antoine Atouriste ki tap mennen filati sou Martelly lè l te nan tèt CICC (ki te la anvan BLTS). Laurent Lamothe se trafikan zam. Papa l Louis G Lamothe, ki fòme yon bann moun nan peyi a nan aprantisaj Lang Espanyol (Institut Lope de Vega) mouri apre yon stroke. Apre l te sote sou yon depo zam ilegal anndan kay li, Laurent Lamothe te sere. Se akoz “Blan” yo te foure pil kriminel sa yo nan tèt Leta a, ki ba w rezilta, Leta kriminalize nan tout kò l. Sosyete a kriminalize tou. Kriminel nan biwo Leta ak rezo kriminel nan tout peyi a vin bay kòm rezilta yon kò sosyal gangrennen. Se pou sa m di depi yè, si nou pa chita pou n fè “états des lieux” pou jan pouriti a enstale nan tout profondè sa a, kriminalizasyon jeneralize Tèt Kale enstale nan peyi a ap vale kelkeswa moun ki ap fè ti wout an solo pou al pran chèz “Gouvènè” koloni ki rele Ayiti a. Toutotan Martelly pa jije e pini pou krim li komèt nan tèt Leta yo, se lave men siye atè. Se ansanm sosyete a ki ta dwe reklame jijman sa a. Men li pap janm fèt, moun nou pa ta panse, pami yo anpilllll moun ki nan MERDIA, Martelly te fè yo goute pa yo nan lajan Petro Karibe a. Source Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Se te an 1999. Yon enfòmatè m fin ban m kont randi sa ki t ap pase nan Hôtel Le Chandelier nan Delmas 33. Hotel sa a ak Ibo Lele te pou jeneral Claude Raymond. Mwen deside an pèsonn al gade ak zye m. Hôtel sa a te tounen yon kafe/bouzen kote yon rezo dirije", "domain": "rezonodwes.com", "date": "2025-11-07 21:51:42", "url": "https://rezonodwes.com/?p=312505", "image_url": null, "xglm_generated_text_wo_prompt": "tinue this article with similar tone."}
{"title": "Rejyon palm lan bezwen èd medikal ak sipò emosyonèl pou viktim inondasyon 3 jen an - Rezo Nòdwès", "text": "Yon inondasyon terib te devaste vil Leogane, Grangwav ak TiGwav 3 jen ki sot pase a. Anplis fanmi an pa gen anyen men rad sou do yo kounye a, mwen gentan prevwa yon sitiyasyon endemi kote moun pral kòmanse montre sentòm maladi ki pi devan ka kokobe oswa touye yo. Li trò ta pou n ta evite sa, men nou dwe pran mezi pou n kontwole kouman li pral gaye nan kominote ki afekte yo. Fanmi ki te afekte nan inondasyon yo pral byento bezwen èd medikal pou ede yo konbat maladi ke vle dlo santi sa yo pral kite dèyè. Lopital nan zòn yo p ap kapab bay swen sa yo. Jodi a, mwen mande sipò finansye ou pou pèmèt lopital yo bay swen medikal imedya ak founiti swen sante ki nesesè pou moun ki blese ak moun ki pral soufri. Mwen vize pou ranmase $25K pou lopital sa yo bay swen ijans nan kominote ki afekte yo. Kòb sa yo, m pral distribiye bal senk lopital. Anplis de medsin prevantif ak sèvis pratik familyal, kontribisyon w lan ap vize pou ofri sèvis konsèy ak sipò emosyonèl pou ede viktim yo fè fas ak chòk ak detrès mantal evènman devastatè sa a te koze. Chak don, kèlkeswa kantite lajan an, pral bay asistans ki nesesè a moun ki nan gwo bezwen sa yo. Ansanm, nou ka fè yon enpak dirab sou lavi viktim inondasyon sa yo epi ede yo refè anba difikilte sa a ki pa imajinab. Tanpri konsidere kontribiye nan kòz nou an epi pataje kanpay sa a ak zanmi w, fanmi w ak rezo sosyal yo. Pouvwa sipò kolektif la pa ka minimize nan moman sa yo. Ann kanpe ansanm epi montre solidarite ak konpasyon pou moun ki afekte nan katastwòf natirèl sa a. Jenerozite w ap tounen yon espwa pou moun ki te pèdi anpil. Mèsi pou konpasyon ou ak jantiyès ou epi paske ou te yon egzanp klere nan limanite nan moman difisil sa yo. Avèk apresyasyon sensè, Swiv lyen sa pou w kontribiye. https://gofund.me/02941e5f Dr Bobb Rousseau Yon sitwayen konsène Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Yon inondasyon terib te devaste vil Leogane, Grangwav ak TiGwav 3 jen ki sot pase a. Anplis fanmi an pa gen anyen men rad sou do yo kounye a, mwen gentan prevwa yon sitiyasyon endemi kote moun pral kòmanse montre sentòm maladi ki pi devan ka kokobe oswa touye yo. Li trò ta pou n", "domain": "rezonodwes.com", "date": "2025-11-07 21:51:44", "url": "https://rezonodwes.com/?p=312451", "image_url": null, "xglm_generated_text_wo_prompt": "ontinue this article with similar tone."}
{"title": "Pèp la bouke ak ensekirite, enpinite ak enkapasite gouvenman anfas pwoblèm Ayiti - Rezo Nòdwès", "text": "REZISTANS No.3 Me 2023 Kesyon batay kont ensekirite nan peyi a pran yon lòt nivo jodiya. Gang ame yo ap vale teren pi plis. Se masak apre masak k ap fèt kont mas popilè yo nan katye yo rete, nan zòn kote y ap travay. Se yon sityasyon envivab ki mele konplisite ak enkapasite leta. Douvan sitiyasyon sa a, gen yon fòm Rezistans kont gang yo vin pran ki montre pèp la bouke wè jan se enpinite, enpyisans ak enkapasite gouvènman an ak lapolis pou fè fas a pwoblèm ensekirite laterè gang ame yo ap fè nan mitan popilasyon an patikilyèman moun nan katye popilè yo. Yo lanse mouvman Bwa Kale a kote yo sèvi ak tout sa yo jwenn anba men yo pou kwape bandi, nan deniche yo epi efase yo sou fas latè a. Konsa, yon bon kantite bandi fè vwèl nan peyi san chapo, blese al lopital oubyen al nan prizon tèt dwat. Pandan yon bann moun ap di bravo pou fòm rezistans popilè a pran, dòt ap kondane l sou pretèks kalite aksyon sa yo pa koresponn a eta de dwa, se anachi, se ekzekisyon somè k ap fèt nan mouvman Bwa Kale a. Nou menm nan KLPOT (Kòdinasyon Lit Politik Ouvriye ak Travayè) kòm òganizasyon Konba, nou apiye yon mouvman Bwa Kale ki ale nan enterè mas pèp la, ki òganize epi ki konnen kiyès ki lenmi pèp la. Sepandan, n ap konstate Bwa Kale oryante yon jan oswa se yon kouvèti pou atake yon gwoup gang pandan y ap pwoteje lòt yo. Se yon sèl gwoup gang yo dèyè detwi ki se G-Pèp. Yo pa manyen gang Phtk ak Core gwoup peyi enperyalis yo te federe pou kore gouvènman PHTK depi premye jis twazyèm vèsyon an. Mete sou sa, y ap di mouvman Bwa Kale a, se yon maryaj ant lapolis ak pèp. Depi kilè lapolis te sispann reprime ak maspinen pèp la? Konbyen mach ouvriye ak travayè k ap revandike lapolis kraze? Lapolis se yon aparèy represif ki anba kontwòl ak nan enterè klas dominan k ap esplwate nou yo. Kòman pèp la k ap pran frap nan men lapolis pou ti krik ti krak ka rantre nan yon maryaj konsa? Ak tout kalite kesyonman sa yo, fòk jenn gason ak jenn fanm avangad mouvman Bwa Kale a pa vin tounen yon zouti ki pap defann enterè mas pèp la tout bon. Fòk nou chita pou òganize mouvman Bwa Kale a ak prensip ak konesans kiyès ki lenmi ak zanmi pèp ayisyen an. Rezistans lan pa ka yon bagay ki ret espontane, brid sou kou. Se yon konstriksyon òganize li dwe ye. Sa se menm si li ka kòmanse sou yon baz espontane. Si li rete nan limit aksyon espontane, n ap sezi wè bandi yo ap rete la pi rèd. Epitou, bandi yo, se yon sentòm, se pa maleng lan. Se maladi a pou nou atake. Sa vle di vye kalite rapò sosyal mi wo, mi ba kote se esplwatasyon ak dominasyon klas dominan yo sou mas pèp la k ap mennen. Mouvman Bwa Kale a pèmèt yon vijilans pou kontwole epi anpeche move grenn ki bezwen enfiltre katye popilè yo pou simen latwoublay. Men li rete limite, se yon lit popilè ki rete espontane. Li dwe ale pi lwen, li dwe estriktire kote gen yon Direksyon k ap oryante l pou li vanse. Kwape ensekirite mande atake sistèm politik la ki pwodyi li a. Fòk gen yon liy klè sou kòman operasyon chase bandi a dwe fèt. Li pa ka fèt sou zòd lapolis oswa sa ki alatèt leta a pou evite deriv fèt nan aksyon k ap mennen yo. Se yon lòt kalite REZISTANS pou nou devlope jodiya a. Yon REZISTANS ki baze sou otonomi oswa endepandans nou. Kote se nou ki kontwole epi ki konnen objektif final la se bati yon lòt sosyete. Se pa sèvi kòm boukliye pou lapolis oswa gouvènman ki pa gen okenn volonte pou kwape ensekirite yo fin planifye ansanm ak alye enperyalis yo. Nou dwe klere je nou nan koze Bwa Kale a. Militan yo ak mas pèp la dwe konprann li se kòmansman yon mouvman rezistans ki dwe mennen a yon soulèvman popilè pou kraze aparèy leta ki la jodiya a.  Sa mande yon angajman, yon vizyon estratejik ak yon liy klè ki nan enterè mas popilè yo tout bon pou yon transfòmasyon total kapital peyi a. MOBILIZASYON BWA KALE A, SE FÒM REZISTANS POPILÈ K AP KWAPE TOUT KALITE GANG KIT YO ATÈ A NAN KATYE POPILÈ YO LAVIL YO AK NAN ZÒN RIRALYO, KIT YO NAN TÈT LETA A, KIT YO NAN KOMÈS YO, NAN IZIN YO AK NAN JADEN AK PLANTASYON YO AVÈK ALYE YO ENPERYALIS KI GEN MEN YO TRANPE FON NAN KATASTWÒF PEYI A TOUNEN JODIYA! VERITE SOU TANBOU A, SE BWA KALE REZISTANS POPILÈ KONT TOUT LENMI PÈP LA AYISYEN KOU ETRANJE! ​​​​​​​​KÒDINASYON LIT POLITIK OUVRIYE AK TRVAYÈ ​​​​​​​​​​ (KLPOT) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "REZISTANS No.3 Me 2023 Kesyon batay kont ensekirite nan peyi a pran yon lòt nivo jodiya. Gang ame yo ap vale teren pi plis. Se masak apre masak k ap fèt kont mas popilè yo nan katye yo rete, nan zòn kote y ap travay. Se yon sityasyon envivab ki mele konplisite ak enkapasite leta.", "domain": "rezonodwes.com", "date": "2025-11-07 21:51:45", "url": "https://rezonodwes.com/?p=311904", "image_url": null, "xglm_generated_text_wo_prompt": "with similar tone."}
{"title": "MENFP entèdi fòmèlman kou ratrapaj pou lajan nan lekòl piblik - Rezo Nòdwès", "text": "Dimanch 28 me 2023 ((rezonodwes.com))– Ministè edikasyon nasyonal ak fòmasyon pwofesyonèl (MENFP) anonse li entèdi kou ratrapaj pou lajan nan lise ak lekòl nasyonal nan peyi dAyiti. Nan yon kominike pou laprès li rann piblik jou ki te vandredi 26 me 2023 a, Ministè Edikasyon Nasyonal ak Fòmasyon Pwofesyonèl (MENFP) anonse li entèdi fòmèlman kou ratrapaj pou lajan nan lekòl piblik yo. Ministè a di li denonse pratik sa a kote pwofesè ki gen pou fè kou pa mete pye nan sal klas yo pandan y ap òganize kou ratrapaj pou lajan pou elèv yo. Yon lòt bò Ministè Edikasyon Nasyonal ak Fòmasyon Pwofesyonèl (MENFP) denonse konpòtman kèk pwofesè ki pa vini bay sèvis nan lekòl Leta yo aloske yo al fè kou nan lekòl prive yo. MENFP di li rekonèt tout travayè gen dwa pou l pwoteste lè li pa satisfè. « Men li gen devwa tou, lè li touche, pou li bay sèvis, sitou pou timoun lekòl piblik yo ki deja pèdi anpil jou lekòl, akòz sitiyasyon peyi a », nou kab li nan nòt la. Ministè a di li fè apèl ak konsyans pwofesyonèl ak sans responsabilite anseyan sa yo ki touche epi ki pa al bay sèvis pandan MENFP di l ap kontinye dyalòg la ak sendika anseyan yo sou revandikasyon pwofesè yo nan lekòl piblik yo. « Se ansanm ak nan konpreyansyon difikilte ekonomik yo ak lòt n ap rive jwenn solisyon ak pwoblèm yo », ministè a ajoute nan nòt la. MENFP tou pwofite raple li lanse kou ratrapaj pou elèv ki pral nan egzamen Leta yo (9yèm ane fondamantal ak segondè 4) ane sa. « Kou sa yo ap bay gratis nan plizyè lekòl piblik ak nan plizyè depatman. Paran yo pa gen pou peye senk kòb pou sa », ministè a fè konnen. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 28 me 2023 ((rezonodwes.com))-- Ministè edikasyon nasyonal ak fòmasyon pwofesyonèl (MENFP) anonse li entèdi kou ratrapaj pou lajan nan lise ak lekòl nasyonal nan peyi dAyiti. Nan yon kominike pou laprès li rann piblik jou ki te vandredi 26 me 2023 a, Ministè Edikasyon Nasyonal ak Fòmasyon Pwofesyonèl (MENFP) anonse li entèdi fòmèlman kou", "domain": "rezonodwes.com", "date": "2025-11-07 21:51:46", "url": "https://rezonodwes.com/?p=311876", "image_url": null, "xglm_generated_text_wo_prompt": "ontinue this article with similar tone."}
{"title": "KADOA mande pou pri manje bese nan peyi a - Rezo Nòdwès", "text": "Pòtoprens, Lendi 22 Me 2023 ((rezonodwes.com))– Nòt Pou Laprès KADOA mande Ministè Komès ak Endistri pou bay nouvo pri tout pwodwi premye nesesite yo sou tout teritwa nasyonal la K olektif A nsyen D epite O pozisyon ak A lye l yo ( KADOA ) salye tout konpatriyòt yo k’ap soufri fas ak bouwo ki pa janm vle leve bòt move lavi a sou kou yo. Devan kalamite ensekirite, blakawout, ratman gaz, grangou, lavi chè elatyriye, KADOA mande Ministè Komès ak Endistri poukisa li refize fikse nouvo pri tout pwodwi premye nesesite yo sou mache lokal la? KADOA konstate tout pri pwodwi premye nesesite yo kontinye rete tèt nèg malgre gwo bese ki fèt nan to dechanj ant dola ameriken an ak lajan pa nou an ki se goud la. Kolektif la mande, èske pèp la pa gen dwa jwenn pwoteksyon Leta kòm regilatè? KADOA pa rive konprann poukisa se sèl pri espageti, bwat lèt epi lwil ki fè yon ti bese toupiti sou mache a swivan kapris machann yo, epi otorite ki la yo rete bouch fèmen. KADOA ap raple pou tout moun, gwo enpòtatè ak gwo revandè yo toujou di se akoz monte to dechanj dola ameriken an parapò ak goud la ki fè yo konn oblije ogmante pri pwodwi premye nesesite yo nan magazen ak mache yo. Poukisa kounye a, yo poko deside desann pri pwodwi sa yo pandan ke tout moun konstate to dechanj dola ameriken an parapò ak goud la desann depi kèk tan? KADOA rete kwè ke nan moman sa, pèp la ta dwe rale yon souf. Poutèt sa, li mande prese prese pou Ministè Komès ak Endistri fè travay li kòm sa dwa : Bay nouvo pri pwodwi premye nesesite yo. KADOA tou pwofite mande gouvènman an, poul tou fikse pozisyonl sou mache nwa kap fèt nan ponp gazolin yo nan zafè gaz la. Pou otantifikasyon : Vikerson GARNIER , Ansyen Depite Tyòt, Kòdonatè Abel DESCOLLINES , Ansyen Depite Mibalè, Pòt Pawòl Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, Lendi 22 Me 2023 ((rezonodwes.com))-- Nòt Pou Laprès KADOA mande Ministè Komès ak Endistri pou bay nouvo pri tout pwodwi premye nesesite yo sou tout teritwa nasyonal la Kolektif Ansyen Depite Opozisyon ak Alye l yo (KADOA) salye tout konpatriyòt yo k’ap soufri fas ak bouwo ki pa janm vle leve bòt move", "domain": "rezonodwes.com", "date": "2025-11-07 21:51:48", "url": "https://rezonodwes.com/?p=311436", "image_url": null, "xglm_generated_text_wo_prompt": "ontinue this article with similar tone."}
{"title": "Èske efondreman dola meriken an nan wout pou fèt pa twò lontan ? - Rezo Nòdwès", "text": "Nan atik sa, mwen eksplike poukisa li pa fasil ke dola a pral efondre. Mwen esplike tou kèk estrateji Amerika dwe kontinye aplike pou l ka kenbe fòs ekonomik mondyal li. Bobb Rousseau Efondreman dola a pral vle di li pral pèdi tout valè l. Si sa ta rive fèt, envestisè yo p ap fè tranzaksyon ak Etazini ankò, Amerika pral peye plis kòb pou enpòte pwodwi, Ameriken pral peye plis taks, epi dola a pap rezèv mondyal ankò. Ou pa bezwen pè. Kite m ‘di w poukisa jou sa poko ap rive. Anplis de senk teritwa ameriken yo, dola a se lajan ofisyèl onz lòt peyi atravè mond lan, epi 72% komès mondyal la fèt an dola. Anplis de sa, ak yon IDP anyèl de $ 23 milya ki depase pa Lachin ak Japon an ki se respektivman $ 17.7 milya ak $ 4.9 milya, ekonomi ameriken an kontinye atire envestisè mondyal k ap chèche yon lajan ki an sekirite pou komès machandiz yo. Konpare ak lòt lajan ki apiye sou lò oswa ajan, fòs dola a apiye pa repitasyon ak pwa Amerika genyen sou mache finansye mondyal la. Envestisè yo toujou ezite aksepte ak ajiste nan chanjman. Se poutèt sa, li pral pran tan yo mete konfyans ak lafwa nan nenpòt lòt lajan ki egziste deja, alevwa nan on nouvo lajan, menm si anpil peyi ta adopte nouvo lajan sa pou yo fè komès antre yo. Pou dola ta rive efonfre, fòk Etazini ta fè fas ak on pakèt evènman enpòtan tankou dezas natirèl, lagè, eklatman sosyal, boulvèsman politik, gwo dèt, oswa enflasyon enkontwolab. Nan nenpòt nan ka sa yo, dola a ka vin viktim nan. Antouka, m pa kon pou ou, m ret kwè ak 100% ke youn nan evenman sa yo preske imposib pou ta rive. Petèt, inflasyon ka rive, men Amerika gen solisyon pou li deja. Dola a, mem jan ak nenpòt lòt monè ofisyèl, pèdi valè siplemantè l akòz de enflasyon. Rezèv federal, kise bank central Amerika a, kontwole volatilite dola a atravè ajisteman taks ak ankourajman envestisman pou anpeche enflasyon vin iperinflasyon. Iperinflasyon rive lè pri machandiz ap galope san rete oswa ogmante pa plis ke 50% nan mem mwa. Teknikman, sèl fason pou dola ta pèdi primasi mondyal li se ta si e selman si lòt peyi yo ta deside pa sèvi ak li ankò pou komès entènasyonal. Sepandan, chans pou sa ta rive soul pe, ekstrèmeman minim. Si dola ta rive efondre, li tap koze gwo domaj finansye nan ekonomi Ameriken lan. Pou prezève primasi dola nan esfè ekonomik mondyal la, gouvènman ameriken an dwe domine naratif diplomatik mondyal yo pou ranfòse politik etranjè li ak alye li yo ak kontrekare infliyans ak monte Lachin sou echèl mondyal la. An rezime, aktyèlman la, dola a se on rezèv mondyal. Sa vle di ke anpil peyi itilize l pou yo fè kòmès antre yo. Sepandan, si dola sa ta rive efondre, li tap genyen konsekans negatif sou ekonomi mondyal la. Pou mwen, efondreman sa pa fasil paske, anplis ke 72% komès mondyal la ki fèt an dola, genyen 16 lòt peyi ki itilize l kòm monè ofisyèl yo. Atik sa disponib an audio sou lien sa https://apostroph.app/podcast/episzod-87-eske-wap-we-efondreman-avan-w-mouri/ Bobb Rousseau, PhD Apostrophe Podcast Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nan atik sa, mwen eksplike poukisa li pa fasil ke dola a pral efondre. Mwen esplike tou kèk estrateji Amerika dwe kontinye aplike pou l ka kenbe fòs ekonomik mondyal li. Bobb Rousseau Efondreman dola a pral vle di li pral pèdi tout valè l. Si sa ta rive fèt, envestisè yo p ap fè", "domain": "rezonodwes.com", "date": "2025-11-07 21:51:49", "url": "https://rezonodwes.com/?p=310748", "image_url": null, "xglm_generated_text_wo_prompt": "ontinue this article with similar tone."}
{"title": "Viv Premye Me! - Rezo Nòdwès", "text": " Premye Me se jou ouvriye ak travayè atravè lemonn chwazi pou komemore tout batay yo konn mennen yo epi pou relanse batay sa yo pi djanm toujou. Premye Me se yon jou BATAY ! Premye Me gen orjin li nan batay ouvriye te mennen nan fen 19èm syèk lan nan diferan peyi kont abi ak espwatasyon san limit yo anba kapitalis yo. Alepòk, ni manman, ni papa, ni pitit te konn blije travay 14 zè tan chak jou pou defann lavi yo. Plizyè dizèn milye ouvriye te konn mouri nan aksidan travay chak ane. Revandikasyon prensipal batay sa yo se te yon jounen travay 8 è d tan ak yon salè ki te ka pèmèt tout ouvriye viv. Premye Me se fèt ouvriye ak travayè nan plis pase 140 peyi. Komemorasyon Premye Me te koumanse Ozetazini an 1886, alokazyon yon kokenn grèv jeneral ki te koumanse premye me pou egzije jounen travay 8 è tan an. Plis pase 300 mil ouvriye te patisipe nan grèv sa a. Nan jou ki te 4 me 1886, lapolis Chicago te tire sou grevis yo nan sa ki te vin rele Masak Haymarket la. Jounen jodi a, nou selebre premye me, sètadi Jounen Entènasyonal Travayè, pou komemore ewo klas ouvriyè a ki te pèdi lavi yo nan batay Hay Market lan. Atravè lemonn, Premye Me se jou ouvriye ak travayè chwazi pou pran lari pou mande dwa yo epi pou pwoteste kont britalite lapolis. 1890 se te premye grèv entènasyonal Premye Me. Fòs mobilizasyon ouvriye yo vin fòse leta kapitalis nan anpil peyi obzève Premye Me kòm jou ferye. Men leta kapitalis yo toujou chèche devye lit ouvriye ak travayè nan selebrasyon ak kolaborasyon. Ozetazini se premye lendi mwa sektanm yo selebre “Fèt Travay la”. Ann Ayiti, se depi sou Divalye, Premye Me te tabli ofisyèlman antanke Fèt Agrikilti ak Travay, kote ouvriye ak travayè sipoze kolabore ak patwon ak grandon pou fete epi pou ogmante pwodiksyon an. Se an 1987, ak konstriksyon KSPM, Kòdinasyon Sendikal Premye Me, ki te regwoupe 4 sendika ak plizyè komite ouvriye, klas ouvriye a ann Ayiti vin koumanse reprann sans Premye Me antanke yon jounen batay ak komemorasyon lit li. Se konsa tradisyon lit ak manifestasyon klas ouvriye a jou premye me ann Ayiti vin konstwi piti piti, chak ane, malgre koudeta, okipasyon, ak tè tranble. An 2009, mobilizasyon premye me yo te deklannche pou egzije ajisteman salè minimòm lan a 200 goud apre salè minimòm 70 goud lan pat  ajiste depi 2003. Mobilzasyon sa yo te gonfle jiska kokenn manifestasyon plizyè milye ouvriye ak etidyan out 2009 yo te vin fòse gouvènman Preval la, nan konfylo ak boujwa soutretans yo, pwomilge ajisteman salè minimòm la a 125 goud pa jou pou soutretans lan, malgre palman te fin vote 200 goud la. Se konsa tradisyon lit Premye Me yo vin konstwi ann Ayiti, kote Premye Me vin tounen okazyon klas ouvriye a pou manifeste revandikasyon li yo epi relanse lit li yo. Ane sa a, sendika soutretans yo nan Karakòl, nan Wanment, ak nan zòn metwolpolitèn Pòtoprens ap relanse lit yo pou yon ajisteman salè minimòm la 2 mil 500 goud pou piti ansanm ak sibvansyon leta pou manje, transpò, lojman epi ajisteman kont lavichè a ki konn manje tout ogmantasyon yo anvan menm ouvriye yo konn jwenn yo. Epi tou, pou ouvriye yo rive jwenn bonjan sèvis nan ONA ak OFATMA. Ann tande temwayaj yon ouvriye sou enpòtans batay premye me yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Premye Me se jou ouvriye ak travayè atravè lemonn chwazi pou komemore tout batay yo konn mennen yo epi pou relanse batay sa yo pi djanm toujou. Premye Me se yon jou BATAY! Premye Me gen orjin li nan batay ouvriye te mennen nan fen 19èm syèk lan nan diferan peyi kont abi ak espwatasyon san", "domain": "rezonodwes.com", "date": "2025-11-07 21:51:50", "url": "https://rezonodwes.com/?p=310409", "image_url": null, "xglm_generated_text_wo_prompt": "tinue this article with similar tone."}
{"title": "Accord 30 août : BSA denonse pwofesè Charles Tardieu ki ba li kou nan do ak plizyè lòt moun li rele enpostè - Rezo Nòdwès", "text": "NÒT BIWO SWIVI AKÒ 30 DAWOUT LA Ak AKÒ MONTANA Nan yon nòt yo rann piblik, Biwo Akò 30 dawout la ak Akò Montana wete chapo l devan Pèp Ayisyen an pou rezistans l ap fè fas a kalamite gouvènman defakto Ariel Henri – Core Group la ak gang ame yo ap fè l sibi. Biwo Swivi Akò 30 dawout 2021 an ( BSA) fè opinyon piblik la an jeneral sonje, nan 2 nòt pou laprès li sòti nan dat ki te 29 desanm 2022 a ak 12 janvye 2023, li te deja denonse akò Gouvènman anplas la siyen ak zanmi l yo. BSA te tou pwofite fè konnen Montana pa gen anyen pou wè ni sou baz enfòmèl ni sou baz fòmèl ak demach ki mennen nan Akò 21 desanm 2022, yo rele « Consensus National pour une Transition Inclusive et des Élections Transparentes ». Yon lòt bò, Biwo Swivi a te pwofite okazyon an pou fikse pozisyon fòmèl Montana : PYÈS MOUN OSWA ÒGANIZASYON PA GEN MANDA POU ANGAJE MONTANA NAN OKENN AKÒ SI SE PA ENSTANS KI LA POU SA E KI KLÈMAN IDANTIFYE NAN AKÒ 30 DAWOUT 2021 AN. BSA te tou pwofite raple nan sa prevwa nan reglèman pou mete Akò Montana an aplikasyon, yon moun oswa yon òganizasyon ki siyen yon lòt Akò angaje pwòp tèt pa l sèlman. Nan jan sitiyasyon sa yo, Biwo swivi a fè konnen aprè ankèt pou fouye konnen si moun oswa òganizasyon sila komèt yon vyolasyon grav, BSA nan tèt kole ak lòt enstans Montana yo ap pran dispozisyon ki fikse nan ka sa yo. Nan sans sa, Biwo Swivi Akò 30 dawout 2021 an ap fè piblik la ak tout moun sa enterese konnen, aprè konsètasyon ak lòt enstans Montana yo, li pran mezi sa yo : LI DENONSE KÒM ENPOSTÈ MOUN AK ÒGANIZASYON SA YO KI PAT JANM NAN AKÒ 30 DAWOUT LA, KI SÈVI AK NON MONTANA POU SIYEN AKÒ 21 DESANM LAN Non ak siyati : LAZARRE Jean Willy Royal M. Jacqueline Mackenson Volcy Jules Francesca Étienne Delius Pierre Rodol Moncoeur Harry Komane Omeus Pierre Mehta Guirand Tarly Joseph Nathalie Vilme Lombard Carl Ismael Chery Mackenson Magoffe Jean Ronald Emmanuel François Galan Kobenson Charles Nadine Augustin Carlin Olius Rodelene Guerrier Garry Pierre Jalette Marselle Lundad Pou fini, BSA denonse ak tout fòs li anpatikilye ka Charles Tardieu a ki te pote kontribisyon l nan pwomosyon Akò 30 dawout la epi ki chwazi ba l kou nan do pou ale fè manèv pou Akò 21 desanm lan jis li rive siyen l epi fè piblisite pou li kòm majò jon. BSA fè konnen li toujou rete kole ak demach pale ak tout moun ak tout sektè pou jwenn yon vrè konsansis pou mete kanpe pouvwa tranzisyon koupe fache a. Biwo swivi a voye jete tout demach ki pa vize pi bon kondisyon lavi pou Pèp Ayisyen an ak yon leta ki granmoun tèt li. Bidler Nelson bidlernelson@gmail.com  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT BIWO SWIVI AKÒ 30 DAWOUT LA Ak AKÒ MONTANA Nan yon nòt yo rann piblik, Biwo Akò 30 dawout la ak Akò Montana wete chapo l devan Pèp Ayisyen an pou rezistans l ap fè fas a kalamite gouvènman defakto Ariel Henri - Core Group la ak gang ame yo ap fè l sibi.", "domain": "rezonodwes.com", "date": "2025-11-07 21:51:53", "url": "https://rezonodwes.com/?p=310211", "image_url": null, "xglm_generated_text_wo_prompt": "ntinue this article with similar tone."}
{"title": "Ayiti : Plizyè òganizasyon denonse konpayi Newmont k ap eksplwate min nan peyi a - Rezo Nòdwès", "text": "NAP KONTINYE KANPE KONT NEWMONT Deklarasyon òganizasyon nan sosyete sivil Ayisyen an k ap lite kont pwojè eksplwatasyon min metal pou defann dwa aksè tè, dwa dlo, ki se baz pou kenbe lavi nan kominote yo. Nou menm òganizasyon angaje nan kominote Ayisyèn nan, pi espesyalman nan rejyon gran Nò a, nou mete vwa nou ansanm pou renouvle angajman nou nan lite kont tout agresivite (pwovokasyon) konpayi min Newmont lan nan peyi a. Nap kontinye reziste kont tout eksplwatasyon min metal nan peyi a paske nou kwè pa gen oken fason pou konstwi yon min metal nan Ayiti san li pa koze gwo dega, ki ka rive jouk nan yon kalite jenosid. Lè nou konsidere, wotè dansite popilasyon Ayisyèn nan, anviwon 12 million moun ap viv sou 27 750 Km 2 , epi nou konnen gen sit min metal nan mond lan ki konn rive plis laj pase Marakanya ki se yonn nan pi gwo pak foot-ball epi chak konsesyon minyè kapab mezire jiska 25 km 2 . Pa gen oken posiblite pou limite sit min metal ak kote popilasyon an ap viv. Lè nou konsidere, Ayiti deja ap fè fas ak kriz dlo, prèske tout zòn ki anba menas min yo se tèt mòn kote nap freyatik (rasin dlo) yo ye epi nou konnen konpayi min yo konn rive itilize jiska 250 000 lit dlo chak 1è tan. Ki donk eksplatasyon min nan kapab mete abse sou klou nou. Lè nou konsidere, nivo vilnerabilite Ayiti fas ak kriz dezòd klima a, epi nou konnen jan eksplwatasyon min metal detwi ak pwazonnen anviwònman an. Li pa posib pou oken moun imajine aktivite estraktif nan Ayiti pou evite sitiyasyon an rive plis grav. Pou ansanm rezon sa yo ak lòt ankò nou pa site, nou deside makònen fòs nou pou kontinye goumen kont tout kalite pwojè estraktif ki ta vize mete sitiyasyon lavi plis difisil nan peyi a. Nou deside kanpe kont konpayi min Newmont lan nou konsidere kòm yonn nan pi gwo demon kap detwi lavi nan mond  lan. « Kèk nan nou te gen chans vizite dezas konpayi min Newmont lan fè nan rejyon Ahafo nan peyi Ghana [1] ». Nou konnen se Newmont ki te gen plis pèmi  pwospeksyon ak rechèch sou tèritwa Ayisyen an, epi menmsi tout pèmi sa yo deja eksperi selon lejislasyon minyè a, nou konnen Newmont toujou gen enterè pou devlope aktivite min nan Ayiti. Nou pa kapab tolere  yon dezas konsa vin rive nan Ayiti. Nap pwofite okazyon sa, pou nou lanse yon apèl pou tout kominote nan mond lan k ap soufri anba konpayi min Newmont lan oubyen ki anba menas, pou nou makònen fòs nou ansanm, pou pran aksyon kolektif, pou defann dwa lavi ki anba menas tout kote Newmont ap opere. Nou mande solidarite tout enstans nan mond lan ki kwè nan defans dwa latè, dwa dlo, dwa anviwònman, dwa lavi an jeneral. Tout sitwayen angaje nan mond lan, pote kole ak nou, pou fòse Newmont respekte dwa kominote yo epi kanpe sou tout pretansyon eksplwatasyon min metal nan Ayiti. Nou pa dakò ak pwojè eksplwatasyon min metal nan Ayiti! Nou bezwen pwojè rebwazman! Nou bezwen pwojè enfrastrikti dlo! Lyen ou ka ou kapab swiv kèk aksyon nou ak lòt patnè deja  pran kont projè min metal nan Ayiti: Kreyòl docs : ENGLISH DOCS : Òganizasyon siyatè yo: Pou otantifikasyon: Samuel NESNER , samuelnesner537@gmail.com , +509 4354 5577 +509 3756 2172 Castin MILOSTENE, milocastin@yahoo.fr , +509 3275 8867 Ayiti, 24 Avril 2023 [1] Samuel NESNER, ansyen animatè nan kolektif Jistis Min nan Nòdwès. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NAP KONTINYE KANPE KONT NEWMONT Deklarasyon òganizasyon nan sosyete sivil Ayisyen an k ap lite kont pwojè eksplwatasyon min metal pou defann dwa aksè tè, dwa dlo, ki se baz pou kenbe lavi nan kominote yo. Nou menm òganizasyon angaje nan kominote Ayisyèn nan, pi espesyalman nan rejyon gran Nò a, nou mete vwa nou", "domain": "rezonodwes.com", "date": "2025-11-07 21:51:54", "url": "https://rezonodwes.com/?p=310062", "image_url": null, "xglm_generated_text_wo_prompt": "nue this article with similar tone."}
{"title": "Lapolis di li an mòd operasyon pou demantle fwaye gang yo sou tout teritwa peyi a - Rezo Nòdwès", "text": "Kominike Aprè demantèlman gang Timak la ki tap opere nan Laboule ak Tomasen, komin Petyonvil, lapolis sou leadership Komandan an Chèf Frantz Elbé entansifye operasyon yo sou tout teritwa nasyonal la, pou demantle tout fwaye gang kap teworize popilasyon sivil la. Operasyon sa yo ki sible sitou Vilaj Dedye, Gran Ravin ,Savann Pistach, Dyèg, Meyòt, Pènye, Taba elatriye, nan objektif pou rive demantle gang sa yo.Se menm mo dòd la, pou rantre Nò kapital la, Kanaran, Onavil, Sous Matla, ak nan depatman Latibonit. Jounen jodia Lapolis yon lòt fwa ankò mande popilasyon an toujou rete vijilan, epi kontinye kolabore ak fòs lòd yo, nan pataje tout enfòmasyon ke l genyen ak lapolis. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Aprè demantèlman gang Timak la ki tap opere nan Laboule ak Tomasen, komin Petyonvil, lapolis sou leadership Komandan an Chèf Frantz Elbé entansifye operasyon yo sou tout teritwa nasyonal la, pou demantle tout fwaye gang kap teworize popilasyon sivil la. Operasyon sa yo ki sible sitou Vilaj Dedye, Gran Ravin ,Savann Pistach, Dyèg, Meyòt,", "domain": "rezonodwes.com", "date": "2025-11-07 21:51:56", "url": "https://rezonodwes.com/?p=309955", "image_url": null, "xglm_generated_text_wo_prompt": "ontinue this article with similar tone."}
{"title": "Grèv anseyan : UNNOH denonse dilatwa minis Manigat ap fè pou jete konfizyon - Rezo Nòdwès", "text": "UNNOH NÒT POU LAPRÈS sou kesyon: 1) Jounen entènasyonal travayè yo premye Me; 2)Mouvman mobilizasyon/ grèv anseyan yo ki pral rantre nan 3èm semèn li pandan minis Nesmy Manigat kontinye ap fè dilatwa, divèsyon pou tante jete konfizyon ; 3) Disparisyon brital anseyant Nicole Eliantus tren ensekirite planifye PHTK, Kò Group la pote ale aprè 35 lane karyè. Biwo Ekzekitif UNNOH ap salye tout travayè alawonnbadè, nan lokazyon Jounen Mondyal Travayè yo. Nap pwofite, nan lokazyon sa a, salye espesyalman tout travayè  ayisyen yo nan tout sektè  sitou travayè nan ledikasyon yo kap monte menm jan ak tout lèzot yo yon maswife san parèy  anba lavichè, grangou, ensekirite, kidnaping elatrye. Jounen entènasyonal travayè yo ap komemore ane sila a an Ayiti patikilyèman nan yon kontèks politik, sosyal ak ekonomik difisil ak danjere.  Komemorasyon jounen mondyal sila a ap fèt nan lide pou raple gwo goumen travayè toupatou pou rive amelyore kondisyon lavi yo, kondisyon travay yo. San anpil travayè te koule nan kad gwo batay sila a. Men malgre tout  gwo represyon brital, tout move zak kriminèl patwon ak leta kriminèl tap fè kont MOUVMAN LEVEKANPE sila a, travayè  yo te kontinye goumen ak plis detèminasyon, plis kouraj ak plis konviksyon. Se sa ki fè travayè yo te rive ranpòte laviktwa epi se sa ki fè jounen jodi a nou ka pale kesyon komemorasyon mondyal travayè nan dat premye me. Biwo Ekzekitif la ap pwofite mande tout travayè nan ledikasyon yo pou yo potekole nan tout aktivite mobilization kap òganize nan kad komemorasyon jounen sila a . Pandan toupatou anwo latè tout travayè nan tout sektè ap komemore jounen mondyal sila a, travayè nan ledikasyon an Ayiti ki angaje nan yon gwo batay  amelyore kondisyon lavi yo, kondisyon lekòl ap fèt, ap pare pou antre nan twazyèm semèn mobilizasyon/ grèv yo kap byen mache. Kondisyon travay  pwofesè ak elèv, etidyan  an Ayiti tèrib anpil, li pa akseptab. Se poutètsa pwofesè ak elèv yo leve kanpe depi 2 semèn pou ekzije yon veritab amelyorasyon. Yo pa deside fè bak malgre minis Nesmy Manigat ap eseye fè anpil move mannèv dilatwa, divèsyon pou tante lage  konfizyon. Olye  Nesmy Manigat chita negosye nan  bonjan kondisyon pou rive jwenn solisyon li prefere ap fè dilatwa ak divèsyon nan lide tante kwaze mouvman mobilizasyon/ grèv anseyan yo. Sa fè plis pase yon semèn kote li te pran angajman pou ale chita ak tout antite konsènen nan Leta a pou jwenn solisyon epi retounen ansanm ak tout antite konsènen sila yo vini negosye ak sendika anseyan yo. Jiskaprezan anyen ponko fèt nan sans sa a. Se toujou dilatwa ak divèsyon kap fèt, se presyon kap fèt sou kèk direksyon lekòl piblik pou yo fè jwèt politik ak kesyon ekzamen kote yap kouri òganize ekzamen pandan peryòd grèv la toujou nan lide pou tante anpeche elèv yo manifeste epi tante ede Nesmy Manigat kwaze mobilization anseyan yo. Men se byen konte mal kalkile. Anseyan yo pap fè bak nan goumen an. Yo prè pou ale jiskobou yon fason pou yo rive jwenn rezilta. Pandan anseyan yo ap antre nan twazyèm semèn mobilizasyon an, yo deja ap prepare katryèm  semèn mobilizasyon/ grèv la avek anpil detèminasyon. Kidonk malgre move mannèv dilatwa ak divèsyon, mouvman mobizasyon/ grèv la ap rapouswiv jiskaske nou jwenn bonjan rezilta. Biwo Ekzekitif UNNOH pwofite denonse  sitiyasyon  ensekirite planifye Phtk, Kògwoup lage peyi nou ki lakòz sektè ledikasyon an pèdi yon lòt fwa ankò yon manb li, anseyant Marie Nicole Eliantus Augustin nan dat 26 avril la. Nou prezante mo senpati nou bay tout fanmi lan ak tout kòlèg anseyan li yo nan kolèj « Le Normalien » ak manb direksyon an. Nou koube nou pou salye ak anpil endiyasyon, anpil kòlè disparisyon brital sila a epi mande tout aktè nan  kominote ledikasyon an, tout sitwayen, sitwayèn leve kanpe pou chanje sityasyon tèrib sila a. Twòp krim, twòp san koule,  leve kanpe. Viv lit anseyan yo, viv lit tout travayè nan tout sektè, viv lit pèp aysiyen an, viv bonjan ledikasyon pou yon lòt Ayiti. Pou otantifikasyon: Péguy NOËL, Kòdinasyon Pòtoprens. Patrick Hyppolite, Responsab zafè òganizasyon Josué MÉRILIEN, Koódonatè Jeneral. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "UNNOH NÒT POU LAPRÈS sou kesyon: 1) Jounen entènasyonal travayè yo premye Me; 2)Mouvman mobilizasyon/ grèv anseyan yo ki pral rantre nan 3èm semèn li pandan minis Nesmy Manigat kontinye ap fè dilatwa, divèsyon pou tante jete konfizyon ; 3) Disparisyon brital anseyant Nicole Eliantus tren ensekirite planifye PHTK, Kò Group la pote ale aprè", "domain": "rezonodwes.com", "date": "2025-11-07 21:51:57", "url": "https://rezonodwes.com/?p=309874", "image_url": null, "xglm_generated_text_wo_prompt": "cle with similar tone."}
{"title": "Popilasyon Sous Matla ak Site Solèy wè lanfè : ECCREDHH rann pouvwa Ariel la responsab - Rezo Nòdwès", "text": "Pòtoprens, Ayiti, 23 Avril 2023 ((rezonodwes.com))– POPILASYON SOUS MATLA AK SITE SOLÈY YO WÈ LANFÈ: ECCREDHH RANN GOUVÈNMAN ARIEL HENRY RESPONSAB Òganis Defans Dwa Moun ECCREDHH ap pwofite voye senpati li bay tout fanmi k’ap konnen moman difisil nan prèske tout kote nan peyi dayiti akòz yon ensekirite k’ap taye banda e ki san bout. Ariel Henry premye minis defakto ak tout akolit li yo, rann pase 100 ayisyen Pèdi lavi yo nan Sous Matla, Lafito Anba kout bal, e pase 6 lòt Nwaye nan lanmè nan chache sove po yo, pami yo gen tilèzanj bazaj. Zak kriminel sa yo dwe jwenn bout yo nan peyi a. Twop san malerèz koule. Lè bandi nan leta makonnen ak lòt gwo zam fann fwa fin fè nou tout kouri kite lakay nou, ki kote nou prale ankò? Tout kote moun ap kouri monte kouri desann pandan manman lwa peyi a fè obligasyon ak moun k’ ap dirije leta pou yo garanti tout dwa fondamantal yo. Olye yo kreye kondisyon pou garanti sa lalwa egzije, yo prefere tabli yon klima laperèz, yon klima laterè nan mitan popilasyon an. Selon enfomasyon ECCREDHH dispoze depi 21 avril 2023 pou rive moman nòt sila ap pibliye a popilasyon Site Solèy lan anba kout bal. Ki Jefò Leta sa fè pou kwape ensekite a epi fèmen wobinèt san sa ki pa sispann koule? Ariel Henry ak tout minis li yo kontinye ap woule machin gwo figi, sirèn ak pil sekirite. Ariel Henry ak tout minis li yo san wete youn kontinye ap gagote lajan Leta. Lajan Leta ki se kontribisyon madan Sara yo, machann pistach elatriye, okenn sèvis primè pa retounen jwenn popilasyon sila. ECCREDHH kondane latriye zak kriminel sa yo, zak sasinay sa yo k’ap fèt sou popilasyon sivil la anba zye sak di yo se otorite sangwen nan leta. Ayiti pa nan gè ak lòt peyi, kouman pou moun paka viv, kouman pou moun paka sikile, kouman pou kretyen vivan paka manje, kouman pou kretyen vivan paka travay e domi leve lakay yo nan sekirite. ECCREDHH bouke nan denonse zak sasinay, zak kriminel. Nou bouke nan konte kadav. Pou sa, n’ap mande tout Oganizasyon nan sosyete sivil la pou fè yon sèl vwa kont Leta predatè sa, Leta Kriminèl sa, Leta Sansi sa. ECCREDHH ret kwè gen solisyon pou rezoud kriz miltip sa pèp l’ap konnen depi digdantan. Yon Leta ki chita sou Lwa e ki fè de Respè Dwa Moun pilye santral li, se solisyon tout kriz n’ap konnen yo. Oganis Defans Dwa Moun ECCREDHH rete tou louvri pou tout viktim ak tout Oganizasyon nan sosyete sivil la Pou tout diskisyon k’ap abouti ak rezoud kriz peyi a ap fè fas jounen jodi a. Pou Otantifikasyon: Me Gesnel PIERRE, Av. Kòwòdonatè Jeneral ECCREDHH Me Louimann MACEUS,av. Sekretè Jeneral ECCREDHH Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, Ayiti, 23 Avril 2023 ((rezonodwes.com))-- POPILASYON SOUS MATLA AK SITE SOLÈY YO WÈ LANFÈ: ECCREDHH RANN GOUVÈNMAN ARIEL HENRY RESPONSAB Òganis Defans Dwa Moun ECCREDHH ap pwofite voye senpati li bay tout fanmi k'ap konnen moman difisil nan prèske tout kote nan peyi dayiti akòz yon ensekirite k'ap taye banda e ki san bout. Ariel Henry", "domain": "rezonodwes.com", "date": "2025-11-07 21:51:58", "url": "https://rezonodwes.com/?p=309391", "image_url": null, "xglm_generated_text_wo_prompt": "ontinue this article with similar tone."}
{"title": "Grèv Anseyan : Responsab yon trantèn òganizasyon sendikal chita pale ak minis Edikasyon an, Nesmy Manigat - Rezo Nòdwès", "text": "Vandredi 21 avril 2023 ((rezonodwes.com))– Minis Edikasyon nasyonal ak Fòmasyon pwofesyonèl la chita pale, jodi jedi 20 avril 2023, ak yon senkantèn sendikalis ki te reprezante yon trantèn òganizasyon sendikal k ap defann anseyan yo. Pandan rankont sa a, minis Nesmy Manigat te vle tande anseyan sa yo sou yon seri kesyon ki gen anpil enpòtans tankou nominasyon, regilarizasyon sitiyasyon sila yo k ap travay san yo pa gen lèt nominasyon, ajisteman salè, aryere salè, kat debi ak kesyon chèk salè ki livre ak anpil jou reta. Rankont sa a se te okazyon pou sendikalis yo te di sa yo panse sou lòt pwoblèm k ap trakase sektè edikatif, sitou nan rejyon metwopolitèn Pòtoprens la: lekòl k ap mal fonksyone paske yo pa gen bon lokal ; lekòl ki oblije deplase ou nan sèten ka oblije fèmen pòt yo pou kòz vyolans; oubyen ankò anseyan ki pa ka travèse kèk zon danjere pou al travay nan yon lòt zòn. Toujou pandan rankont sa a, sèten sendikalis te soulve nesesite pou gen pase men ki fèt nan kaye revandikasyon yo te soumèt bay otorite yo nan ministè Edikasyon nasyonal akòz deteryorasyon sitiyasyon sosyal ak ekonomik la. Se yon kesyon ki pa fè inamite, paske gen lòt ki estime kaye revandikasyon an ranmase byen ranmase tout ekspresyon lit òganizasyon sendikal nan sektè edikatif la. Gade ansanm sa ki posib nan kontèks sa aAnnatandan, negosyasyon yo kapab louvri sou kaye revandikasyon sa a, minis Nesmy Manigat deklare genyen nan revandikasyon sa yo gouvènman tranzisyon an kapab fè jefò pou panche sou yo, konsa tou gen lòt se sèl yon gouvènman ki sòti nan eleksyon ak yon palman ki kapab fasilite yo abouti. Sepandan, anyen pa anpeche dialòg la rapousuiv paske se yon nesesite sosyal, daprè sa minis Edikasyon nasyonal te rapousuiv pou di pandan li bay garanti l ap kontinye travay ansanm ak rès gouvènman sou dosye anseyan yo. Sou kesyon chèk anseyan kèk direksyon depatmantal edikasyon kenbe paske anseyan sa yo pa janm prezante nan klas, minis Nesmy Manigat raple mezi sa a gen tout sans li paske Leta a pa kapab kontinye ap livre chèk pou anseyan ki toujou absan san li pa menm konnen si anseyan sa yo toujou nan peyi a ou si yo entèrese ak metye a toujou. Pandan peryòd kontwòl sa, okenn lòt moun pa otorize retire chèk pou yon anseyan. Se konsène a li menm menm ki dwe fè sa. Daprè minis Manigat, se yon mezi ki ta dwe bay Leta a plis mwayen nan sekirize lajan pou nome oubyen regilarize dosye anpil anseyan ki an atant.Selon direktè Etienne Louisseul France, pa gen okenn aryere salè pou anseyan nan depatman lwès la paske yo tout deja resevwa chèk yo pou mwa mas 2023 a. Peyi a pa dwe pèdi yon lot ane lekolKonsènan mouvman grèv anseyan plizyè lekòl piblik nan Pòtoprens ak nan kèk vil pwovens antame semen sa a, minis Nesmy Manigat, ankouraje anseyan sa yo retounen travay nan enterè elèv yo ki pa dwe pèdi rès ane lekòl la. Se konsa li bay garanti Leta a kontinye fe devwa pa l nan cheche mwayen pou reponn revandikasyon anseyan. Biwo kominikasyon/MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 21 avril 2023 ((rezonodwes.com))-- Minis Edikasyon nasyonal ak Fòmasyon pwofesyonèl la chita pale, jodi jedi 20 avril 2023, ak yon senkantèn sendikalis ki te reprezante yon trantèn òganizasyon sendikal k ap defann anseyan yo. Pandan rankont sa a, minis Nesmy Manigat te vle tande anseyan sa yo sou yon seri kesyon ki gen anpil", "domain": "rezonodwes.com", "date": "2025-11-07 21:52:00", "url": "https://rezonodwes.com/?p=309162", "image_url": null, "xglm_generated_text_wo_prompt": "ontinue this article with similar tone."}
{"title": "Daly Valet : Goudougoudou ap frape ! Kat politik ap rebat an Ayiti - Rezo Nòdwès", "text": "Goudougoudou ap frape ! Madi 18 avril 2023 ((rezonodwes.com))– Nan mitan mwa mas la, Poutine reyini gwo oligak ris yo nan Kremlin pou l di yo yo merite sanksyon Loksidan pran kont yo lè yo sezi lajan labank yo, bèl chato ak yatch yo ki koute plizyè milyon dola. Valè byen ak lajan oligak ris yo peyi Loksidan sesi lakay yo koute preske 100 milya dola. Anfèt Poutine di mesyedam oligak yo pou yo sispann al sere lajan e gaspiye fòtin yo nan choz materyèl blengbendeng nan peyi Loksidan yo e pou yo montre yo se patriyòt ki renmen peyi yo e ki envesti pou ranfòse ekonomi peyi yo Larisi. Ayiti pa gen yon Poutine. Men li gen anpil oligak politik ak ekonomik ki non sèlman se ajan peyi etranje, men tou ki pa gen okenn lanmou patriyotik pou swadizan peyi ofisyèl yo Ayiti. Anpil ladan yo, se pa tout, fè lajan an nan tout kalte konbin an Ayiti e yo al envesti l Sendomeng oubyen Etazini. Jodi a ni Sendomeng, ni Etazini ni Kanada ap choute yo e kouri dèyè yo tankou bèt ki soufri maladi lapès. Enbesil ki bay, sot ki pa pran. Otorite Leta dominiken yo tou ap pwofite sezi e fè dappiyanp sou byen ak lajan oligak politik ak oligak ekonomik ayisyen yo sible e ki te al sere, blanchi oubyen envesti lajan yo. Anfèt se yon gwo goudougoudou istorik ki ap sekwe klas politik ak ekonomik ayisyen an. Gen kèk bon grenn figi valab, onèt, prezantab nan mitan yo. Men pifò se sanzave ki pa gen okenn etik ni okenn santiman apatenans ke tout patriyòt dwe genyen pou peyi yo. Malediksyon Ayiti se klas politik ak klas ekonomik aptrid li yo. Yon ekip mesyedam swadizan Ayisyen ki gen pouvwa politik ak pouvwa ekonomik pa ka bay tèt yo sèl ajanda ak misyon ki se piye peyi Dayiti, kraze l epi yo menm ankò ap rele blan e tann blan pou vin ranje peyi yo piye ak kraze a pou yo. Pandan yo ap tann entèvansyon militè blan an, blan ap manyen manm yo fò ak sanksyon pou tout kalte rezon. Kat politik ap rebat la an Ayiti. Klas politik la, blan an deside kraze l, men yo fè rezèv pou kèk ajan politik pa yo. Gen yon nouvo klas politik k ap fini pa emèje vle pa vle. Klas ekonomik lan pran anpil frap bò pa l. Men, akòz sistèm politik yo ki pi fleksib ke sistem ekonomik lan ki rijid anpil, epi akòz richès peyi a ki konsantre nan men yon ti minorite zuit, li pa reyalis pou nou espere renouvèlman klas ekonomik la si se pa yon revolisyon sosyal manch long e san pran souf ki fèt pou rebati nasyon an, Leta a ak tout fondasyon ekonomik li. Annatandan, gen yon goudougoudou blan an pwovoke k ap sekwe klas oligak politik ak oligak ekonomik Ayiti a. Kote sa prale ? Ann suiv. DV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Goudougoudou ap frape ! Madi 18 avril 2023 ((rezonodwes.com))-- Nan mitan mwa mas la, Poutine reyini gwo oligak ris yo nan Kremlin pou l di yo yo merite sanksyon Loksidan pran kont yo lè yo sezi lajan labank yo, bèl chato ak yatch yo ki koute plizyè milyon dola. Valè byen ak lajan oligak ris", "domain": "rezonodwes.com", "date": "2025-11-07 21:52:01", "url": "https://rezonodwes.com/?p=308876", "image_url": null, "xglm_generated_text_wo_prompt": "ontinue this article with similar tone."}
{"title": "Matris Liberasyon denonse zak vagabondaj prezidan Dominiken an komèt lè li mete Senatè Cheramy nan lis move zafè - Rezo Nòdwès", "text": "Nòt pou LAPRES ! Pòtoprens, madi 17 avril 2023 ((rezonodwes.com))– Matris liberasyon salye batay ak rezistans pèp Ayisyen an k ap monte yon maswife lannuit kou lajounen anba ensekirite pwograme ki pa gen ni devan, ni dèyè. Matris Liberasyon pwofite denonse mannèv Luis Abinader (alye PHTK) tanmen pou fè konfizyon ak divèsyon nan sitiyasyon malouk peyi a trouve li depi plis pase 12 lane anba rejim PHTK a (vèsyon 1, 2 ak 3). Tankou tout Ayisyen patriyòt konsekan,  Matris liberasyon estomake tande alye PHTK lòtbò fwontyè ki se prezidan dominiken an, fè sòti yon lis kote san jennen li mete non Kòdonatè Nou an ladanl : Senatè KATO. Fò nou pa bliye kouraj Senatè a te genyen nan denonse pil lajan anbasad meriken ap fè sou do pèp ayisyen nan kesyon viza a ! Pa bliye tou, sèl Senatè a ki pran kouraj li ak 2 bra pou denonse Madan Lalim kòm manman federatè gang nan peyi a ! Pa bliye toujou, Senatè a nan mwa jen 2019, se premye Moun ki te mande pou Jovenel kite peyi a akoz tout deriv, vol, gagòt pouvwa PHTK a ! Si se pou manifestasyon 3 oktòb 2019,  se yon dwa konstitisyon peyi a bay tout sitwayen pou l eksprime l lè peyi li an danje. Donk, anpil mannèv toujou ap fèt pou foure san okenn jistifikasyon kòdonatè Matris lan, nan anpil kont mal taye. Konplo sa yo p ap pase, konplo sa yo pa gen dwa pase! Konsa, Matris Liberasyon deklare sa pa dwe rete konsa. Limyè dwe fèt rapidman. Se yon zak vagabondaj prezidan Dominiken an komèt la . Matris ap pwofite mande Otorite  Ayisyen yo konvoke tout moun ki nan lis akizasyon Dominiken yo pou lajistis fè limyè sou sa yo repwoche yo. Matris deklare li twò fasil pou yon responsab leta yon lòt peyi ap melanje madigra ak bon mas nan yon dosye lajistis peyi a ta dwe ranmanse depi lontan. Matris ak plizyè moun konnen enplikasyon anpil Biznisman ak anpil Otorite Dominiken genyen nan gagòt petwo Karibe a . Matris pa pran nan Kraponnay fòk jijman petwo karibe ap fèt wè pa wè . Fòk tout Kriminel kap kontinye asasine popilasyon an jije kòrèkteman. Pandan lap tann tèt poze lajistis peyi Dayiti fè travay li . Tout manm Matris Liberasyon pote solidarite yo ak kowòdonatè nou an:  Antonio Cheramy (Don Kato) ansyen senatè respektab peyi Dayiti a. NOU SE MATRIS LIBERASYON !!! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou LAPRES ! Pòtoprens, madi 17 avril 2023 ((rezonodwes.com))-- Matris liberasyon salye batay ak rezistans pèp Ayisyen an k ap monte yon maswife lannuit kou lajounen anba ensekirite pwograme ki pa gen ni devan, ni dèyè. Matris Liberasyon pwofite denonse mannèv Luis Abinader (alye PHTK) tanmen pou fè konfizyon ak divèsyon nan sitiyasyon malouk", "domain": "rezonodwes.com", "date": "2025-11-07 21:52:03", "url": "https://rezonodwes.com/?p=308871", "image_url": null, "xglm_generated_text_wo_prompt": "nue this article with similar tone.."}
{"title": "Gonaives debout | Spòt mobilizasyon pou denonse kè kal Ariel ki kite gang yo sakaje Latibonit - Rezo Nòdwès", "text": "Gonayiv paka al St Mak, St Mak paka vin Gonayiv Ayiti, Ayiti, Ayiti Sakap pase konsa ,apa c tout bon vwe l’ETA lakay nou livre peyia bay gang bandi San fwa ni kwa pou teworize population an anpeche nou fonksyone. Nan Latibonit sa gen plis pase 3 mwa depi ke c bandi âme kap fè lalwa an tout enpinite,yo kidnape,yo vole,yo asasine,yo vyole,yo touye,yo detoune ak czi kamyon machandiz yo menm touye pasaje. Tout bagay sila yo fèt la sou wout national # 1 an anba je otorite yo. GONAYIV paka al St Mak, St Mak paka vin Gonayiv, Pòtopwens konnen jodia vin yon kapital de non dwa dans le monde . Men mezanmi èske nan yon peyi serye kote ki gen otorite responsab c konsa sa tap ye. Èske c paske otorite nou yo nan danse kole ak bandi sinon nan sans sa ki wòl la polis. La polis siw pa konplis siw pa konplis lè c wou menm ki la pou pwoteje vi ak byen malgre population an peyew kòman fè c bandi ame kap fè lalwa sou pretèks mank de mwayen pou fè fas kare ak yo,men kisaw voye population an al fè. La jistis ta sanblew plis ap pwoteje bandi lè otorite yo di tout moun defann tèt nou men kisaw voye pèp lan al fè. Mezanmi daprè militan yo nan « Gonaives debout »solisyon an pa lòt bagay ke yon leve kanpe kote tout fòs viv nan peyi a . Espesyalman moun Latibonit dwe mete yo debou ak « Gonaives debout » pou mande otorite San vègòy yo ak la polis ranmase karaktè yo pou mete tout bandi hors d’état de nuit jus pou rive tabli yon klima sekirite nan tout peyi a ak lepè nan lesprit chak grenn ayisyen yon mannyè pou evite yon mouvman grenadye alaso ki pa pwen mennen vè yon sivil. Paske pèp la bouke. Nou bouke, nou fout bouke. Nou bouke,nou fout bouke. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gonayiv paka al St Mak, St Mak paka vin Gonayiv Ayiti, Ayiti, Ayiti Sakap pase konsa ,apa c tout bon vwe l'ETA lakay nou livre peyia bay gang bandi San fwa ni kwa pou teworize population an anpeche nou fonksyone. Nan Latibonit sa gen plis pase 3 mwa depi ke c bandi âme kap fè", "domain": "rezonodwes.com", "date": "2025-11-07 21:52:04", "url": "https://rezonodwes.com/?p=308744", "image_url": null, "xglm_generated_text_wo_prompt": "ontinue this article with similar tone."}
{"title": "Bandi nan plas sòlda, pwodwi enpòte ranplase pwodiksyon lokal : rezila pa lòt ke yon Ayiti restavèk e soudevlope! - Rezo Nòdwès", "text": "AYITI PAT JANM EKZISTE SAN LAME NI PEYIZAN (Pwodiksyon Lokal) Bandi nan plas Sòlda; Pwodwi Enpòte ranplase Pwodiksyon Lokal, Rezila pa lòt ke yon Ayiti Restavèk e Soudevlope! Tout Kay oubyen batiman gen yon fondasyon ak yon baz. Tout kreyasyon oubyen envansyon gen yon sous enspirasyon ak yon achitèk. Pa gen okenn eleman kosmik: fizik kou espirityèl ki parèt san yon lwa oubyen yon prensip ki pa pwoteje ekzistans li, ki pèmèt li dire nan yon tan, e kapap transfòme nan yon lòt tan san li pa janm disparèt! Pa ka gen yon nouvèl Ayiti san Lame ak Peyizaneri. Se de menm pou Peyi dAyiti ki dwe transfòme baz fondasyon li yo pou nou pa disparèt. Ekzistans nou kòm Eta-Nasyon vini de 2 eleman pilye nan kreyasyon oubyen fondasyon peyi sa. Nou se yon ansyen koloni kote Espanyòl tap feraye sou tout zile a. Sendomeng te toujou anba gwo presyon lòt Nasyon enperyalis tankou Lafrans ak Langletè. Sa vle di prezans lame ak solda Nasyon sa yo se te baz kolonizasyon ak esklavaj nan tout tè an. Kisa ki te lòt baz oubyen resous prensipal ki fè tout pèp sa yo vin ap goumen pou yon sèl zile? Li pa lòt ke se richès tè an, matyè premyè e sitou pwodiksyon agrikòl. Sa vle di depi lontan Anpi kolonyalis ak esklavajis yo te konnen valè bout tè sa depann de richès li ka pwodwi nan espas riral yo, nan zòn pwodisyon agrikòl yo ke esklav yo te konn kiltive anba pwoteksyon fòs Lame pa yo. Reyalite sa fè Tousen louvèti tounen yon jeni ki ak taktik diplomatik ak militè, lè li rive pran tout koloni an pou Lafrans. Tousen te yon save san parèy lè li ka rive fè sendomeng gen yon Lame endijèn ki makonnen ak matris peyizan yo ki te ansyen esklav nan plantasyon yo. Kidonk, bout tè sa se te toujou yon tèyat afwontman militè pou richès Latè. Sa vle di menm aprè endependans ke Lame endijèn kòm premye enstitisyon ki òganize vi politik, administre espas jewografik epi pwoteje pwodiksyon richès late, Lame se premye pilye fondasyon Repiblik la. Lame te premwe rezèvwa konesans, transmisyon savwa ke Lewòp te ofri. Kidonk, Lame te ranpli tout fonksyon baz entèĺijans peyi an. Lame endijèn bay Ayiti libète ak Tousen e li ba nou endepandans ak Desalin. Sa vle di, Libète nou kòm pèp pat janm yon kado, yon favè devan gwo bout enterè ekonomik ke Sendomeng te reprezante. Menm nan peryòd avan okipasyon Ameriken 1915 lan, malgre tout dezòd lame fè, sistèm òganizasyon etatik pou bay lavi ekonomik te repoze sou lame. Prezidan Boyer te konnen ak Lame epi Peyizan yo li te ka kòmanse peye dèt endepandans lan. Se vre te gen abi ak represyon sou peyizan. Men peyi an  pat gen lòt enstisyon pou reponn devan menas pou remete nou anba esklavaj Lafrans. Nan listwa nou, Maryaj Lame-Peyizan ofri yon fòs ke menm lanati pa ka konbat. Defans nasyonal ak sekirite ekonomik vin etabli kòm baz pilye, fondasyon premye Repiblik nwa sou latè. Nan listwa deblozay lame fè kòm krazèt pouvwa politik, abize dwa moun ak opresyon militè anba rejim diktatè, pèp Ayisyen an viktim vre. Men nou pa pèp ki pi viktim. Malgre pèp tankou Chilyen, Brezilyen, Ajenten, nan tout Amerik Latin lan sibi anba menm tray yo, youn pa kraze lame lakay yo. Paske yo konnen se pa enstitisyon kreyatè ekzistans yo an ki pwoblèm lan. Men se pito vye politisyen ak mantalite anachis ki travèse tout peyòd 19è syèk la ki tap fè dega. Dirijan Peyi Amerik Latin yo konnen tou pa ka gen sekirite nansyonal san ddefan nasyonal ak sekirite ekonomik. Yo konnen tou sekirite ekonomik yo sòti nan richès pwodiksyon latè. Zòn riral, minye, touristik, anba lamè w dwe pwoteje. Lapolis pa ka ranpli misyon defans nasyonal teritwa ni pwoteje resous ak richès natirèl. Lapolis ka pwoteje vi ak byen sitwayen anndan bout tè an. Men lè menas la sòti deyò pou vin piye, vòlò, vyole espas kote nap viv la kòm pèp ki gen anpil richès nan tè li, se Lame ki pou defann li epi pwoteje l. Peyizan oubyen Pezaneri se yon lòt enstitisyon ki se dezyèm pilye Ekzistans nou. Nan chèn pwodiksyon nasyonal ou lokal gen yon bann lòt sektè tankou atizanal, touris, pwodiksyon rad, minye, etc… Men pi gwo pwodiksyon ki se baz sekirite ekonomik ayiti se pwodiksyon manje. E Peyizan te toujou jwe wòl sa pou garanti pèp la gen lapè nan vant. Yon pèp ki jodia enpòte 80% sa lap konsome, se yon pèp sante li pa nan men l. Kondisyon ekzistans depann de Lamanjay  ki se premye eleman endispansab pou yon moun rete vivan. Lavi pèp Ayisyen pa nan men l paske nap manje sa yo vle nou manje. Sa pou nou konprann koulya pwoblèm sekirite alimantè an se yon gwo plan estratejik ke Leta Pòtoprens ak etranje kreye pou pèp sa viv nan RESTAVÈK, POVRETE ak MANDISITE. yo konnen yon pèp ki depann de lòt nasyon pou li manje, biye ak chose, se yon pèp endijan, enkapab ki sispann ekziste. Poukisa, malgre tout pitit peyizan ki pase kòm dirijan nan peyi an se atò espas riral yo abandone, vid, san enfrastrikti ni enstitisyon Leta? Poukisa depi aprè 86 Etranje nan ONG ap fe pwojè nan espas riral yo men pa janm gen devlopman ekonomik vre? An rezime Listwa montre Ayiti pat janm ekziste san Lame ak mas peyizan yo. Yo ba nou libète, endepandans, peye dèt, kwape lokipasyon meriken, yo fè anpil enfrastriti rive nan mòn yo gras ak sistèm kòve epi konbit. Politisyen Pòtoprens kenbe yon sistèm bidjè ak yon Leta santralize ki fè pi fò Ayisyen ap viv nan ravin oubyen nan bidonvil. Jodia gang pran Repiblik Pòtoprens ak tout Leta madichon yo kreye an paske yo pat janm gen vizyon pou te remanbre, modenize epi restriktire anba bon jan lwa sevè lidèchip lame an. Devlopman ekonomik pa ka fèt nan dezòd ni nan briganday. Jodia, Pandan tout peyi ap panse pou rebat kat jewopolitik yo pou reòganize plan estratejik yo, nou ta dwe pwofite kòmanse panse ak amenajman teritwa pou pwodiksyon agrikòl fèt nan espas pwoteje ki fèt pou sa menm. Menmjan sa fèt tout peyi, gen zòn riral se espas pwoteje Leta mete apa pou pwodiksyon, konsèvasyon ak rezèv estratejik nasyonal. Yon plan sekirite nasyonal modèn dwe ba nou yon sistèm defans nasyonal ke Lame an ap garanti epi yon sistèm sekirite ekonomik ke Peyizan te pare deja pou ofri nou. Li lè li tan pou nou retounen nan modèl  maryaj LAME-PEYIZAN pou lòt Ayiti ke nou vle an. Gumais Jean-Jacques Espesyalis Sekirite ak jesyon Aviyasyon Sivil Antreprenè Agrikòl, PDG Kaiser Kafe Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AYITI PAT JANM EKZISTE SAN LAME NI PEYIZAN (Pwodiksyon Lokal) Bandi nan plas Sòlda; Pwodwi Enpòte ranplase Pwodiksyon Lokal, Rezila pa lòt ke yon Ayiti Restavèk e Soudevlope! Tout Kay oubyen batiman gen yon fondasyon ak yon baz. Tout kreyasyon oubyen envansyon gen yon sous enspirasyon ak yon achitèk. Pa gen okenn eleman kosmik: fizik", "domain": "rezonodwes.com", "date": "2025-11-07 21:52:06", "url": "https://rezonodwes.com/?p=308680", "image_url": null, "xglm_generated_text_wo_prompt": "ntinue this article with similar tone."}
{"title": "Enskripsyon elèv pou egzamen ofisyèl 9e ane fondamantal yo kòmanse jodi a - Rezo Nòdwès", "text": "14 avril pou rive 7 me 2023 : Enskripsyon elèv pou egzamen ofisyèl 9e ane fondamantal yo 13 avril 2023 « A pati vandredi 14 avril 2023 sa a, tout lekòl piblik tankou prive ki gen tan fè deklarasyon yo sou platfòm entènèt ministè a ( www.menfp.gouv.ht ) ap kapab demare avèk pwosesis enkripsyon kandida pou egzamen ofisyèl 9e ane fondamantal yo », se te prensipal mesaj minis Edikasyon nasyonal ak Fòmasyon pwofesyonèl la voye bay responsab lekòl yo ; yon mesaj li pataje ak tout rès kominote edikatif la.Nan detay li bay pandan konferans pou laprès nan jounen jedi 13 avril la, minis Nesmy Manigat raple operasyon pou lekòl yo deklare tèt yo anliy nan ki te kòmanse 27 mas pase a ap bout – jan sa te di -, 28 avril 2023. Pakont, operasyon pou enskripsyon kandida sa yo ap bout 7 me 2023. Pou kounye a, se de operasyon k ap kontinye dewoule an menm tan paske depi yon lekòl fin deklare tèt li, l ap tou jwenn otorizasyon Direksyon depatmantal edikasyon kote li ye pou li enskri elèv 9e ane fondamantal yo. Si li posib li kapab fè enskripsyon an pandan youn ou plizyè jou. Minis edikasyon nasyonal la ankouraje anpil anpil lekòl yo ki poko deklare tèt yo pou yo fè sa prese prese. Si yo gen difikilte yo kapab chèche sipò nan Biwo distri eskolè yo ou byen nan Direksyon depatmantal yo.‘’ Ane sa a p ap gen « ka espesyal » paske se platfòm ministè a k ap gen pou jere kesyon an, e l ap fè sa pou tout lekòl ki suiv tout etap pwosesis la », se sa minis Nesmy Manigat te rapousuiv pou di pandan li ankouraje elèv ak paran yo pou chèche konnen kòman responsab lekòl ap vanse ak kesyon sa a. Kòman enskripsyon anliy kandida 9e ane yo pral fètAn reyalite depi responsab la fini fè deklarasyon lekòl la, l ap resevwa tousuit yon mesaj elektwonik k ap di l li gen otorizasyon pou antame pwosesis enskripsyon kandida yo. Se nan menm moman sa a li va resevwa Gid ki va ede l nan diferan etap pwosesis la.Direktè Biwo nasyonal egzamen Leta yo (BUNEXE, an franse) raple nan tan pase yo, se direksyon depatmantal yo ki te konn fè enskripsyon pou kategori elèv sa yo, men ane sa a se responsab lekòl yo ki gen pou fè sa. Renan Michel raple tou travay enspektè lekòl yo pa chanje. Responsab lekòl yo ap toujou depoze fòmilè enskripsyon yo nan DDE yo ansanm avèk fich ki pwouve yo peye labank pou chak elèv ki pral patisipe nan egzamen sa yo. Kantite kòb lekòl la peye a dwe koresponn ak kantite elèv la. Frè enskripsyon la se mil goud. Okenn elèv ki nan 9e ane fondamental – nan kèlkeswa lekòl li ye anndan peyi a -, pa dwe peye yon santim an plis pou enskripsyon sa a.Gerald Belizaire, Kòdonatè BUNEXE la, yon lòt bò, fè konnen pa gen jwèt malis kache ak platfòm ministè a. Yon responsab lekòl ap jwenn otorizasyon pou li enskri egzakteman pou kantite elèv li peye labank. Responsab yo nan ministè a, pandan konferans pou laprès sa a, te ensiste anpil pou mande dirijan lekòl yo pou yo genyen nan men yo, lè y ap fè enskripsyon an, akdenesans elèv yo, yon fason evite erè fèt nan non, siyati ak nan dat nesans yo.Pwofesè Auguste D’Meza, manm kabinè minis Edikasyon nasyonal la; Etienne Louisseul France, Direktè depatmantal Edikasyon lwès la ; Kendy Nicolas, Direktè ansèyman fondamantal la se lòt pèsonalite ki te arebò tab konferans pou laprès sa a.Biwo kominikasyon/MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "14 avril pou rive 7 me 2023 : Enskripsyon elèv pou egzamen ofisyèl 9e ane fondamantal yo 13 avril 2023 « A pati vandredi 14 avril 2023 sa a, tout lekòl piblik tankou prive ki gen tan fè deklarasyon yo sou platfòm entènèt ministè a (www.menfp.gouv.ht) ap kapab demare avèk pwosesis enkripsyon kandida pou egzamen", "domain": "rezonodwes.com", "date": "2025-11-07 21:52:08", "url": "https://rezonodwes.com/?p=308578", "image_url": null, "xglm_generated_text_wo_prompt": "ontinue this article with similar tone."}
{"title": "Daly Valet : M ta renmen konnen ki sa Ayiti fè Tonton Sam l ap peye - Rezo Nòdwès", "text": "Tonton Sam ak Ayiti ! Madi 11 avril 2023 ((rezonodwes.com))– M ta renmen konnen ki sa AYITI fè Tonton Sam l ap peye. Ayiti tankou yon piti pi gran an ap kofre. Sendomeng tabli relasyon diplomatik ak Lachin depi 2018. Sendomeng gen relasyon ak Larisi nan nivo Anbasadè. Rejyon Karayib la, Amerik Santral, Amerik Latin louvri diplomasi yo sou Lachin ak Larisi. Brezil jouke nan BRICS ( Brezil, Risi, Chin, Afrikdisid) pandan Ajantin ranpli aplikasyon pou l jwenn klèb sa.Ayiti pyeje anba yon dominasyon ameriken ki paralize l menm nan nivo diplomatik. Depi Ayiti ta vle fè yon mannèv diplomatik nan menm sans ak Sendomeng, Tonton Sam estomake. Dirijan Ayisyen yo bat ba. Dominasyon sa rive jouk nan chwa politik ekonomik Ayiti. Youn nan pi gwo erè prezidan Jovenel se te vote an 2018 pou mete alye ak zanmi istorik Ayiti deyò nan OEA, nou vle pale de Venezwela. Ayiti pa t jwenn anyen serye an retou nan men Etazini pou vòt sa apa soutni rejim konteste Jomo a. Poutan, lè Ayiti t ap vote pou mete Kiba deyò nan OEA nan lane 1962, François Duvalier te negosye tennfas ak Ameriken pou leve sanksyon Kennedy te mete kont rejim li an. Apre leve sanksyon yo, Duvalier te egzije avan vòt la pou Ameriken ba yo lajan pou devlope enfrastrikti nan peyi a. Ameriken te blije sede e yo te satisfè egzijans Duvalier yo. Se lajan sa ki t a pral sèvi pou fè Ayewopò entènasyonal Toussaint Louverture a. Ayiti ap betize jodi a, e li tankou yon kokobe nan relasyon l ak Tonton Sam. Fòk relasyon sa redefini, fòk li jwenn yon sèten ekilib ki anfavè tou 2 peyi yo. Balans lan gen fòs kote. Dirijan Ayisyen yo koupab anpil lefèt yo montre yo konfòtab nan posti diplomatik restavèk sa. Dayè nou konstate Sendomeng gen yon gwo fòs polis, yon gwo lame ak gwo ekipman ak lojistik militè, yon sèvis entèlijans solid. Tou sa ak èd ameriken. Menm endistri fabrike zam Sendomeng devlope lakay li. Poutan menm yon peta Tonton Sam pa vle vann Ayiti pou sekirite pèp Ayisyen an ak pwoteksyon teritwa nasyonal la. Politik 2 pwa, 2 mezi sa Etazini genyen l ant Ayiti ak Sendomeng, depi lè yo te okipe tou 2 peyi sa yo, tout zile a nèt, apre 1915 nan kad deplwaman politik enperyalis Tonton Sam nan Amerik Latin ak Karayib la.Ayiti ap foule anba Tonton Sam. Ayiti dwe redefini tèt li antanke nasyon ak Eta. Li dwe rekalibre relasyon diplomatik li yo nan sans enterè nasyonal nou menm jan Sendomeng bay tèt li otorite pou l fè sa nan enterè nasyonal pa yo. Tonton Sam pa dwe jennen nou menm jan yo pa jennen Sendomeng lan. Nou pa dwe kite pèsonn peyi jennen nou lè n ap defini enterè ak priyorite nasyonal ak entènasyonal nou. Nou bezwen lidèchip politik eklere nan gouvènay peyi a ki konprann dinamik jewopolitik yo, ki ka fè konpwomi nan kad dinamik sa yo, san nou pa sakrifye an ti soumi entèrè siperyè nasyon an pou fè lot nasyon plezi. Youn nan pi gwo dyalòg istorik, sensè, kouraje, serye Ayiti dwe genyen nan defann enterè nasyonal ak entènasyonal pèp ayisyen an se ak Etazini pou kat la rebat anfavè tou 2 pati yo. Sinon politik pi gwo foule pi piti a, sitou lè pi piti a gen mantalite restavèk, ap fè Ayiti rete kokobe tout tan. Daly Valet 10 avril 2023 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Tonton Sam ak Ayiti ! Madi 11 avril 2023 ((rezonodwes.com))-- M ta renmen konnen ki sa AYITI fè Tonton Sam l ap peye. Ayiti tankou yon piti pi gran an ap kofre. Sendomeng tabli relasyon diplomatik ak Lachin depi 2018. Sendomeng gen relasyon ak Larisi nan nivo Anbasadè. Rejyon Karayib la, Amerik Santral, Amerik Latin", "domain": "rezonodwes.com", "date": "2025-11-07 21:52:09", "url": "https://rezonodwes.com/?p=308350", "image_url": null, "xglm_generated_text_wo_prompt": "ontinue this article with similar tone."}
{"title": "Loksidan pran nan konplo : Absè pou Etazini, Maleng Ayiti a riske pouri ! - Rezo Nòdwès", "text": "yon tèks Gumais Jean-Jacques Desizyon gwo peyi pwodiktè petwòl yo tankou Arabi Sawoudit, Kowet, Emira Arab Ini, LaRisi ki anba òganizasyon OPÈP yo pran pou koupe nan pwodiksyon petwòl ak gaz natirèl yo, vini tankou yon kout mato nan tèt Loksidan bò kote tout mouvman kap fèt nan Lemond pou vire do bay dominasyon Loksidan. 500 Lane dominasyon Loksidan rive nan bout li. Lemond  kòmanse vire je l an Azi pou bay latè yon lòt direksyon. Jèfò pou souti anba enperyalis Loksidan ak diktati dola a ki se te sèl lajan ki te adopte aprè 2è gè mondyal la pou tout tranzaksyon nan ekonomi mondyal la, rive pandan yon gwo risk resesyon mondyal epi fayit sistèm bankè mond lan. OPÈP kanpe dan di pou paske majorite Peyi sa yo di fòk KAT jewopolitik ak ekonomi mond lan rebat paske plis ke mwatye ekonomi ak popilasyon mond lan chita an Azi. Dola se te zam finansye ke Tonsam itilize pou gouvènen lemond. Yo enprime kantite yo vle pou absòbe dèt ekstèrye yo ki plis pase 21 trilya dola. Yo itilize dola nan tout gwo enstitisyon finansye tankou Bank Mondyal, FMI, BID, etc pou kontwole finans tout peyi epi mete sanksyon sou sila ki pa vle koube anba otorite lwa epi prensip Dola ameriken an! Kidonk, tout peyi tap itilize dola pou achte, fè komès epi sere lajan nan gwo bank sistèm kapitalis loksidan. Sa vle di Tonsam toujou gen ase likidite pou reponn ak flo demand prè pou fè biznis epi pou envesti nan lòt peyi. Paske si yo pa enprime pou achte kòb pa yo an nan gwo bank lakay yo oubyen bank lakay pa w, ou pap ka fè biznis. Dola se te sèl Wa pandan lontan men peyi BRICS yo kòmanse gate jwèt la e menm envite 8 lòt peyi an Azi ak Amerik Latin vin jwenn yo pou fè echanj komès ak lajan pa yo. Bizaman, Arabi Sawoudit, yon peyi Arab nan mwayen oryan ki te bon alye Ameriken depi plis pase 50 lane deside kraze lit la. Yon tansyon diplomatik ke Prezidan Biden kreye akoz misye ta deside bay Prens Sawoudyen Ben Salam yon leson demokratik… Ebyen Leson an vire kont Tonsam. Arabi sawoudit deside rapwoche l de Lachin, vann gaz li nan lajan Chinwa, epi mare konplo ak Larisi ki ofri yo yon alyans estratejik pou vann yo gwo Zam lagè nan pri piyay! Pa bliye Loksidan fè plis pase 500 lane ap domine lemond. Sòti nan kolonizasyon, esklavaj, pase nan 2 gè mondyal, newokolonyalis, newoliberalis, USA sòti pi gwo venkè nan tout mouvman mond lan konnen yo. Nasyon Ameriken an entèlijan, yo itilize estrateji rasis ak alyans sivilizasyonèl ki chita sou orijn yo kòm pèp ewopeyen, patikilyèman Anglosakson pou pran lidèchip eritaj enperyalis gwo Anpi kolonyal Britanik lan ki te deja etabli sou tout 5 kontinan yo. USA vin leve kòm sèl lidè endiskitab nan mwens ke 30 lane aprè 2 gè mondyal yo e pran kòmand gouvenans mondyal la akòz revolisyon endistryèl la, devlopman teknoloji epi kapasite lame li pou deplwaye sou tout kwen latè ak 7 flòt maritim. Menm pandan peryòd lagè fwad nan ane 60 rive 90 yo, Linyon sovyetik pat janm ka kontrekare USA ekonomikman, jodia yo toujou devan nan PIB  malgre gwo kapasite Lachin. Ayiti pandan tout epòk sa tap fè lòbèy pòlitik, gaspiyaj ekonomik epi marese sosis ak move lawon pou kraze peyi an. Ebyen men jou a rive! Mond lan ap sekwe nan tout poto ak fondman li. Malerezman, nou pa pare pou pran gwo sekous a akoz briganday politik nèg ak fanm jenerasyon DEMONKRASI 86 yo ki depafini ak peyi an. Yo bouke livre tout resous pwodiksyon nasyonal nou ak defans nasyon an paske se enterè pèsonèl yo nan fè kòripsyon epi negosye pouvwa, koudeta, pòs Premye Mimi ak Eleksyon gang ki te sèl priyorite yo. Jodia 3/4 Ayisyen depann de Ekonomi lakay Tonsam. Byen ou mal, se dyaspora USA ki kenbe Ayiti toujou depi plis pase 37 lane Banbòch demokratik. Lè Peyi OPÈP yo fè konplo pou destabilize lòd mondyal la se Ayiti kap peye sa plis paske nou pa gen ren ekonomik ni lòt altènativ jewopolitik. Ayiti rive nan gouf Labim san fon an depi aprè lanmò Prezidan Jovenel Moîse. Miche te fè yon bann erè ak dezòd men ekip pouvwa ak kowalisyon abolotcho sa yo se dènye gouvènman malfèktè pou Satan ta vomi bay pèp Ayisyen. Moun mouri pa gade yo, gang ak kidnapè ap banbile, yo pa wè ni grangou malere ni tande rèl peyizan. Sèl Lokipasyon militè yo bezwen pou vin pwoteje pouvwa yo. Koulya tout pri pwodwi pral preske double USA ki te deja anba enflasyon depi aprè Kowona. USA gen pi gwo ekonomi ak rezèv petwòl mond lan, yo ka gouye anba konplo a pandan plizyè ane. E Ayisyen nou menm ak maleng pa nou an ki fin santi a, ou kwè nap chape? 2030 Lachin ap konfime kòm 1è Pwisans Ekonomik. 2050 Peyi Lend ap vini 2è pwisans ekonomik. Kisa nap fè? Eske nap leve bout tè Desalin lan al mete l an Azi? Oubyen nou dwe kanpe pou nou negosye ak tonSam pandan dyaspora ki lakay yo ap ede nou? Kòman nap benefisye de tout refòm ak rebondisman ekonomik ke mond lan pral sibi yo pou nou chache lòt zanmi san nou pa menase enterè sekirite nasyonal USA? Eske nou kondane pou nou rete anba anachi kriminèl jenerasyon politisyen deblozay 86 la? An verite, si yon lòt jenerasyon lidè konsekan nan tout sektè pa kanpe pou sove Ayiti, peyi sa ap disparèt anba yon lòt non! Gumais Jean-Jacques Kontribitè Endependan, RezoNodwès Editè Senyò, Haiti Economie  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "yon tèks Gumais Jean-Jacques Desizyon gwo peyi pwodiktè petwòl yo tankou Arabi Sawoudit, Kowet, Emira Arab Ini, LaRisi ki anba òganizasyon OPÈP yo pran pou koupe nan pwodiksyon petwòl ak gaz natirèl yo, vini tankou yon kout mato nan tèt Loksidan bò kote tout mouvman kap fèt nan Lemond pou vire do bay dominasyon Loksidan.", "domain": "rezonodwes.com", "date": "2025-11-07 21:52:11", "url": "https://rezonodwes.com/?p=307852", "image_url": null, "xglm_generated_text_wo_prompt": "ntinue this article with similar tone."}
{"title": "Daly Valet : Pa gen akò ki ka rezoud anachi - Rezo Nòdwès", "text": "Solisyon Gè sivil ak Anachi ! yon tèks Daly Valet Pi gwo pwoblèm pèp Ayisyen an nan moman an, sè ke pa genyen otorite lejitim nan tèt Leta, aparèy Leta kowonpi jouk nan mwèl epi pa gen volonte politik ni motivasyon ak mwayen serye pou goumen kont dinamik anachik sa. Madi 28 mas 2023 ((rezonodwes.com))– Gè sivil la ka rezoud pi fasilman. Paske depi pati ki ap goumen yo jwen akò pou rezoud pwoblèm ki te koz konfli a eklate, lapè ap retounen. Sa ki kle nan gè sivil la chak kan belijeran yo ka deside dezame tèt yo oubyen kenbe zam yo pou sizouka manke konfyans ou byen antant lan pa respekte. Anachi Ayiti a li menm pi konplike paske gwoup ame yo pa fè okenn revandikasyon e Leta pa deside goumen ak yo. Kidonk se yon sosyete ki eksploze kote tout moun ka viktim. Omwen nan gè sivil chak kan yo byen defini klèman e chak moun ka chwazi kan yo e goumen pou w defann li. Yon moun gen plis chans pou w pa mouri nan yon gè sivil ke nan yon kontèks anachi ki kreye eklatman sosyal. Vyolans anachi a avèg. Chak gwoup ame yo pran zam yo debake nan katye yo vle e kidnape ou byen touye moun yo vle. Nan gè sivil chak kan gen limit yo konnen si yo franchi yo ap jwenn gwo rezistans. Jis gade chif Loni bay yo sou Ayiti soti fevriye 2023 rive mwa mas la. Gen plis sivil Ayisyen ki mouri nan ti bout tan sa ke pandan tout gè Ikrèn lan. Sa k vle konprann a konprann… Pa gen akò ki ka rezoud anachi. Sèl solisyon an se yon Leta ki pou deside afwonte gwoup ame jiska dènye grenn polis ak sòlda ak mwayen li genyen disponib e ak èd li jwenn andedan kou deyò. Leta ap dezame fòs anachik ki ame yo ak lafòs ou byen ak dyalòg. Apre sa, yon pouvwa lejitim ap deside rekonstwi Polis la ak Lame a, remanbre Leta a nan tout nivo pou anachi pa retounen ankò, relanse ekonomi an san enjistis sosyal epi pwogram jistis, rekonsilyasyon ak reyensèyon sosyal pou ansyen lidè ak manm gwoup ame yo ki pa t mouri pandan operasyon Leta te lanse pou konbat anachi a. Pi gwo pwoblèm pèp Ayisyen an nan moman an, sè ke pa genyen otorite lejitim nan tèt Leta, aparèy Leta kowonpi jouk nan mwèl epi pa gen volonte politik ni motivasyon ak mwayen serye pou goumen kont dinamik anachik sa. Kidonk popilasyon an fenk komanse ap viktim pa makonn fayit Leta a ak ipokrizi entènasyonal la. Daly Valet Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Solisyon Gè sivil ak Anachi ! yon tèks Daly Valet Pi gwo pwoblèm pèp Ayisyen an nan moman an, sè ke pa genyen otorite lejitim nan tèt Leta, aparèy Leta kowonpi jouk nan mwèl epi pa gen volonte politik ni motivasyon ak mwayen serye pou goumen kont dinamik anachik sa. Madi 28 mas 2023 ((rezonodwes.com))--", "domain": "rezonodwes.com", "date": "2025-11-07 21:52:14", "url": "https://rezonodwes.com/?p=307310", "image_url": null, "xglm_generated_text_wo_prompt": "Continue this article with similar tone."}
{"title": "Plizyè sitwayen pral òganize yon seremoni ranvwa dèyè Helen La Lime – BINUH - Rezo Nòdwès", "text": "Konbit Oganizasyon Politik Sendikal ak Popilè (KONBIT), Pati Popilè Nasyonal (PPN), Sèk Gregory Saint Hilaire | Kominike pou laprès sou seremoni ranvwa dèyè Helen La Lime-BINUH ak disparisyon brital kanmarad Tchadensky Jean Baptiste Samdi 25 mas 2023 ((rezonodwes.com))– Nan okazyon depa manman gang Helèn Lalim, KONBIT, PPN ak Sèk Gregory envite tout popilasyon an nan yon seremoni ranvwa k ap fèt dimanch 26 avril la, apati 11zè 30 anba limyè wouj sou Lali. Seremoni sa a ap fèt pou voye Lalim ale ak tout BINUH pou dega yo fè nan peyi a. Nan kad wòl li t ap jwe pou BINUH, Kò Gwoup ak mafya lokal yo, madan Lalim kite yon bilan lou ak dezas nan peyi a. Madan Lalim ak CNDDR patisipe aktivman nan mete kanpe federasyon G9 la. Nan rapò li te bay douvan Nasyonzini, Lalim te felisite G9 la pou wòl li jwe nan bese nivo ensekirite a nan peyi a. Madan Lalim, atravè BINUH, se youn nan moun ki enplike jouk nan kou nan mete gang nan peyi a, ki lakòz pèp Ayisyen an ap sibi anpil zak kidnapin, asasina ak masak tribò babò nan peyi a akote moun k ap finanse gang epi enpòte zam yo. N ap raple, madan Lalim te nan tèt MINUJUSTH depi 2018. Apre li fin patisipe nan krabinen sistèm jistis la ki te deja ajenou, Sekretè Jeneral Nasyonzini an Antonio Guterres vin mete li nan tèt BINUH kote li te vin ap jwe yon wòl ki plis politik. Kòm chèf BINUH, nadan Lalim, se te prensipal konseye politik Jovenel Moise ak Ariel Henry te gen nan peyi a. Li te kanpe dèyè Jovenel ak tout pwojè pou krabinen konstitisyon an. Li kanpe dan dèyè dèyè Ariel malgre tout peyi a mobilize kont Ariel. Li patisipe nan mete kanpe HCT a k ap jwe wòl konseye Ariel. Li vin ranpli misyon sa a nan peyi a, apre dega li fin fè nan rejyon Afrik la pou enperyalis meriken nan lane 1996-1997 yo ak nan Ewòp la kote li te jwe wòl anbasadè, chèf misyon ak Konsil. Annatandan BINUH kite peyi a nèt, n ap pwofite voye yon pinga bay nouvo reprezantan Nasyonzini an pou li pa vin kontinye fè menm dega madan Lalim t ap fè yo. KONBIT, PPN ak Sèk Gregory denonse ak tout fòs yo, zak sasinay ki fèt sou kanmarad nou Tchadensky Jean Baptiste , etidyan lèt modèn nan Lekòl Nòmal epi atis angaje. Pou denonse zak kriminèl k ap fèt tribò babò nan peyi a ak dirijan kriminèl ki nan tèt Leta a, nou kase randevou dimanch 26 mas 11zè 30 anba limyè wouj lali. Aba okipasyon ! Aba Kò Gwoup ! Aba BINUH ! Aba pouvwa mafya ! Viv yon Ayiti granmoun ! Josué MERILIEN / KONBIT Kenny BERNADIN / PPN Cilien LUXENAT / Sèk GREGORY Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Konbit Oganizasyon Politik Sendikal ak Popilè (KONBIT), Pati Popilè Nasyonal (PPN), Sèk Gregory Saint Hilaire | Kominike pou laprès sou seremoni ranvwa dèyè Helen La Lime-BINUH ak disparisyon brital kanmarad Tchadensky Jean Baptiste Samdi 25 mas 2023 ((rezonodwes.com))-- Nan okazyon depa manman gang Helèn Lalim, KONBIT, PPN ak Sèk Gregory envite tout popilasyon an nan", "domain": "rezonodwes.com", "date": "2025-11-07 21:52:15", "url": "https://rezonodwes.com/?p=307078", "image_url": null, "xglm_generated_text_wo_prompt": "ontinue this article with similar tone."}
{"title": "Ayiti tounen yon savann pandan 20 mwa anba gouvènans PM defakto Ariel Henri ak alye lokal kou entènasyonal li yo - Rezo Nòdwès", "text": "Pozisyon BSA ak lòt Ògan Akò 30 dawout la/Akò Montana sou evolisyon kriz gouvènans ak ensekirite a nan peyi a Jedi 23 mas 2023 ((rezonodwes.com))– Nan yon nòt yo sòti jodi 23 mas 2023 a Biwo Swivi Akò Montana ansanm ak Konsèy Nasyonal Tranzisyon (KNT), Platfòm Sosyete Sivil (PSS) ak Fowòm Politik Montana (FPM) di yo konstate ak anpil endiyasyon, 20 mwa depi enstalasyon PM Ariel Henri nan tèt gouvènman defakto a, anba nominasyon Core Group la, bagay yo dejenere net nan peyi a. Selon ansanm ògan ki siyen nòt la, Vyolans gang ame ak gang k ap bay zam ap simen doulè toupatou sitou nan zòn metwopòl Pòtoprens lan. Sitiyasyon sa lakoz okenn katye pa epanye, okenn moun pa ekzante. Ansanm ògan ki siyen nòt la fè konnen pandan 20 mwa premye minis defakto Ariel Henri ap dirije peyi a, gouvènman l lan pa montre ni volonte ni kapasite pou adrese sitiyasyon mafrez sa a ki trennen dèyè l paralizi prèske total aktivite ekonomik, sosyal ak kiltirèl ki sous lavi nan sosyete a. Yon lòt bò, ansanm ògan yo fè konnen Ayiti tounen yon savann pandan 20 mwa sa yo anba gouvènans PM defakto Ariel Henri ak alye lokal kou entènasyonal li yo. Yo fè peyi a tounen yon lanfè pou pèp Ayisyen pandan peyi nan karayib la, menm nasyonzini rekonèt responsabilite Etazini pou kantite zam fanm fwa l ap ekspòte nan rejyon an pou anvlimen banditis ak ensekirite, pou n site pwòp pawòl divès ògan ki siyen nòt la. Toujou daprè pozisyon ansanm ògan yo, tout inisyativ yo pran tankou koze entèvansyon militè entènasyonal, sanksyon goutagout, kAkò-Dezakò 21 desanm tout inisyativ sa yo ale nan sans pou bloke tout inisyativ Ayisyen pou chache yon konsansis reyèl. Pou Montana li menm, tout evenman k ap brase bil peyi a la fin relasyon youn ak lòt. Yo pa izole. Yo tout antre nan yon plan pou se yo ki deside ki wòl Ayiti ap gen pou jwe anba otorite yo nan nouvèl òd mondyal la. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pozisyon BSA ak lòt Ògan Akò 30 dawout la/Akò Montana sou evolisyon kriz gouvènans ak ensekirite a nan peyi a Jedi 23 mas 2023 ((rezonodwes.com))-- Nan yon nòt yo sòti jodi 23 mas 2023 a Biwo Swivi Akò Montana ansanm ak Konsèy Nasyonal Tranzisyon (KNT), Platfòm Sosyete Sivil (PSS) ak Fowòm Politik Montana (FPM) di yo", "domain": "rezonodwes.com", "date": "2025-11-07 21:52:16", "url": "https://rezonodwes.com/?p=306960", "image_url": null, "xglm_generated_text_wo_prompt": "ontinue this article with similar tone."}
{"title": "Ministè Edikasion anonse li pral lanse yon resansman jeneral tout lekòl ann Ayiti - Rezo Nòdwès", "text": "MENFP pral demare resansman jeneral tout lekòl ki nan peyi a Madi 21 mas 2023 ((rezonodwes.com))– 27 mas 2023, se dat ministè Edikasyon nasyonal ak Fòmasyon pwofesyonèl (MENFP) kenbe pou demare Resansman jeneral tout lekòl ki nan peyi a ; lekòl piblik tankou lekòl prive. Operasyon sa a, ki dwe dire yon mwa, ap bout 28 avril 2023. Selon minis Nesmy Manigat, Resansman jeneral lekòl yo se yon inisyativ ki vle garanti yon pi bon gouvènans sistèm edikatif la, an menm tan tou li tradui tout detèminasyon pou transfòme lekòl la. Yon transfòmasyon ki p ap posib si pa gen bon jan done kredib tankou done sou kantite lekòl k ap fonksyone anndan peyi a, ki kote lekòl sa yo ye egzakteman ak kantite anseyan k ap travay tout bon vre nan lekòl sa yo. Resansman jeneral lekòl yo konfòm a ka sa ki di nan premye atik ki nan « 12 mezi » yo ; atik ki mande pou tout anseyan kapab genyen yon Pèmi pwovizwa pou yo anseye, se sa minis Manigat te rapouswiv pou di pandan li raple Resansman an obligatwa, sa vle tout lekòl – piblik tankou prive – dwe deklare tèt yo, sinon lekòl yo p ap gen otorizasyon ministè a pou yo enskri elèv pou egzamen Leta yo : egzamen ofisyèl pou 9e ane fondamantal ak egzamen ofisyèl pou fen etid segondè. Nan sans sa a, minis Edikasyon nasyonal la ankourage responsab tout lekòl yo patisipe nan operasyon sa a ; li menm ankouraje tout kominote edikatif la soutni operasyon sa k ap gen itilite l nan ede konprann pi byen kisa reyalite lekòl yo ye nan peyi a. E, depi done sa yo disponib, Leta ansanm ak patnè li yo ap konnen pi byen kòman pou yo akonpaye lekòl yo ak anseyan yo. Pou kòdonatè Inite sistèm enfòmatik ministè a, Jean Barthol Aluc, pou yon lekòl kapab anrejistre, l ap bezwen gen yon imèl valid. Se atravè imèl sa a l ap kapab antre sou sit ministè a ( www.menfp.gouv.ht ).Nan premye echanj yo, l ap resevwa yon nimewo ki konfime lekòl la anrejistre an liy nan platfòm ministè a ( www.menfp.gouv.ht ). Se sa k ap pèmèt li jwenn yon Pèmi pou li kontinye fonksyone ak otorizasyon pou li enskri kandida nan egzamen Leta yo. Pou li finalize anrejistreman an, responsab lekòl la dwe depoze nan Direksyon depatmantal edikasyon oubyen nan Biwo distri eskolè kote li ye a lis fòmasyon klas elèv yo ak lis tout pwofesè k ap travay nan lekòl sa a. Toulede lis sa yo l ap gen pou li antre yo sou platfòm ministè a ( www.menfp.gouv.ht ). Se yon fason, daprè Jean Wilnor Pierre, kòdonatè antite ki gen chaj Direksyon depatmantal edikasyon yo, pou ministè pi byen kontwole pwosesis la pandan li pa kite pyès lekòl deyò.Jean Wilnor Pierre bay garanti ministe deja pran tout dispozisyon pou fasilite bon dewoulman sesansman jeneral lekòl yo.Li bon pou raple ministè a gen pou objektif elabore Rejis pou lekòl yo, Rejis pou elèv yo ak Rejis pou anseyan yo. Twa enstriman sa yo konpoze youn nan 12 chantye pou ane akademik 2022-2023 a.Mizapa otorite ki te pran la lapwòl yo, Renan Michel, kòdonatè Pòl apui ; Walex Pierre, responsab DAEPP ak Jean Joseph Judson, responsab DPCE te prezan nan okazyon an.Se Kòdinasyon ekip teknik nasyonal la ki gen ladann senk antite (USI, DPCE, UEP, DAEPP ak BUNEXE) k ap pilote, nan non ministè a, Resansman jeneral lekòl yo. Biwo kominikasyon/MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MENFP pral demare resansman jeneral tout lekòl ki nan peyi a Madi 21 mas 2023 ((rezonodwes.com))-- 27 mas 2023, se dat ministè Edikasyon nasyonal ak Fòmasyon pwofesyonèl (MENFP) kenbe pou demare Resansman jeneral tout lekòl ki nan peyi a ; lekòl piblik tankou lekòl prive. Operasyon sa a, ki dwe dire yon mwa, ap bout", "domain": "rezonodwes.com", "date": "2025-11-07 21:52:19", "url": "https://rezonodwes.com/?p=306789", "image_url": null, "xglm_generated_text_wo_prompt": "ontinue this article with similar tone."}
{"title": "Raoul Gérard : Ayiti Koupe Fache n°13 - Rezo Nòdwès", "text": " Lan tout bagay k ap pase lan peyi a, ke se milis paramilitè teworis gang ame asasen, kriminèl k ap touye moun, ke se sèvis piblik ak sekirite ki pa genyen, ke se lavichè k ap pete fyèl nou, nou toujou ap mande: kote Leta? Kisa Leta fè ak tout lajan li ramase yo? Kisa Leta fè ak tout mwayen li dispoze yo? Se menm jan tou, lè ou voye je gade kijan travayè, travayèz ap sibi lan men patwon, w ap mande kote Leta? Pou ki rezon Leta pa janm di kichoy sou lenjistis ouvriye ak ouvriyèz ap sibi lan men patwon yo? Lè nou gade byen nou wè, patwon ak Leta se marasa menm plim, menm plimay. Sa k pi gwav atò, Leta se tchoul patwon yo, e menm jan tou leta se sousou kolon enperyalis yo. Nan Ayiti Koupe Fache n°13, tande yon temwayaj yon ouvriyèz k ap travay lan sektè soutretans lan. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lan tout bagay k ap pase lan peyi a, ke se milis paramilitè teworis gang ame asasen, kriminèl k ap touye moun, ke se sèvis piblik ak sekirite ki pa genyen, ke se lavichè k ap pete fyèl nou, nou toujou ap mande: kote Leta? Kisa Leta fè ak tout lajan li ramase yo? Kisa Leta fè", "domain": "rezonodwes.com", "date": "2025-11-07 21:52:21", "url": "https://rezonodwes.com/?p=306664", "image_url": null, "xglm_generated_text_wo_prompt": "ntinue this article with similar tone."}
{"title": "« Sa nou Dwe Konprann sou Dwa moun ak Oganis Dwa Moun yo » - Rezo Nòdwès", "text": "Teks sila ekri Nan lide pou fè tout moun konprann Wòl Òganizasyon Dwa Moun yo nan peyi a. Paske pawòl kap pale yo jounen jodi a montrem gen yon enkonpreyansyon osnon yon mekonesans de li. Dabò Òganizasyon Dwa Moun se yon estrikti ki nan sosyete sivil nan yon peyi kelkonk kap founi je gade kouman aparèy leta ap mache. Li bon pou presize , chak Òganizasyon Dwa Moun ka di tèt li sou ki ang nan domèn nan li gen espètiz epi ap fè pwomosyon ladanl , pwodui rapò ladanl tankou sou (koripsyon, enjistis elatriye, dwa timoun elatriye). Yon Òganizasyon Dwa Moun se pa yon enstitisyon ki nan leta. Men se pito li la pou monitore leta nan aksyon kap poze nan evite deriv, pou respe dwa moun , pou amelyorasyon kondisyon lavi moun. Yon Òganizasyon dwa moun pa nan paspouki. Sa vle di, li pa fè diskriminasyon. Kèlkeswa moun li ye, kòm moun, li gen dwa menm jan ak tout moun nan Kèlkeswa sekte li ta ap evre tankou ( dirijan politik, ekonomik, fonksyone leta, ansasen, prezime ansasen elatriye). Se yon Kesyon de prensip ak règ ki tabli nan tout peyi. Deklarasyon Inivesel Dwa Moun nan di nan 1er li  » tout moun egal ego douvan la lwa (…). Kidonk Pesonn Leta pata dwe pasel de teks sila paske lejislasyon peyi dayiti tonbe dako ak li epi enserel nan manman lwa l. Lè nou pale de dwa moun, nou fè referans ak : ⚫dwa pou moun jwenn lamanjay. ⚫ Dwa pou jwenn bon jan ledikasyon . ⚫Dwa pou jwenn bon jan lojman. ⚫Dwa pou jwenn bon jan espas Lwazi. ⚫Dwa pou jwenn yon Jistis ekitab. ⚫Dwa pou jwenn dlo potab pou bwe ak sevi. ⚫Dwa pou jwenn travay ki reponn ak egzijans lavil elatriye. Dwa moun pa rezime ak Dwa Sivil ak Politik yo selman pou presizyon. Sa pou n konprann, se leta ki pou degajel kou met janjak pou garanti dwa sila nan pran bon jan mezi ak bon jan disizyon nan sa ki gen awè ak gouvènans nan kad aplikasyon politik piblik epi aji tou sou rekòmandasyon Òganis dwa moun yo. Men, lè dwa moun yo pa rive respekte osnon garanti, Oganis dwa moun yo gen pou denonse l epi redi zorey dirijan leta pou aji selon Lalwa⚖️. Nan ka gen vyolasyon (Viktim), Òganizasyon dwa moun yo gen pou akonpanye viktim yo douvan tribinal konpetan pou pwononsel sou zafè a. Li enpotan pou sa klè kou klè wòz nan tèt nou, Òganizasyon dwa moun yo pa Tribinal ni lajistis. Yo la pou akonpanye sosyete a , yo la pou akonpanye leta pou mete kanpe yon sosyete ki jis e ekitap ki chita sou « Etat de Droit ». Youn nan pwen ki fondamantal pou tout sitwayen dwe konnen, gen vyolasyon dwa moun si e selman si aksyon molonet la poze pa : ♦️Leta ♦️yon Ajan nan Leta ♦️yon Otorite nan Leta ♦️yon ofisyel nan Leta ♦️youn nan pouvwa nan Leta. Nou rann nou kont aksan selman tabli sou leta. Men nan ka gen yon gwoup endividi osnon yon endividi ki gen zam ilegal nan menl kap simen dèy ak Latwoublay. Òganizasyon dwa moun yo gen pou denonse konplisite osnon pasivite leta nan pa pran bon jan mezi pou garanti lòd. Sa vle di se paske Leta pa pran yon ansanm Mezi an amon ak an aval ki pèmèt yon envidi ka rive gen zam ilegal pou twouble lòd piblik. Yon sosyete dwe chita sou respè ak bon jan konpreyansyon lalwa. E se pou sa, nou dwe travay ansanm pou pèmèt chak grenn ayisyen Viv tankou moun kote dwa chak grenn moun rive garanti. Dwa Moun se Leta ki Garanti l. Pou sa gwo jefò dwe fèt pou aplikasyon lwa yo. Mèt Louimann MACEUS, av. Sekretè Jeneral ECCREDHH. Manm Amnesty international. Spc. Dwa Moun & Dwa Entenasyonal Imanitè (CUHD). Spc. Politik Piblik Dwa Moun (IPPDH). ethnojuriste@gmail.com 50936203405/33149832 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Teks sila ekri Nan lide pou fè tout moun konprann Wòl Òganizasyon Dwa Moun yo nan peyi a. Paske pawòl kap pale yo jounen jodi a montrem gen yon enkonpreyansyon osnon yon mekonesans de li. Dabò Òganizasyon Dwa Moun se yon estrikti ki nan sosyete sivil nan yon peyi kelkonk kap founi je gade kouman", "domain": "rezonodwes.com", "date": "2025-11-07 21:52:22", "url": "https://rezonodwes.com/?p=306474", "image_url": null, "xglm_generated_text_wo_prompt": "this article with similar tone."}
{"title": "Bandi atake 2 lekol piblik lendi nan Pòtoprens, 4 jou apre chita pale ant mouche Manigat ak manzè Emmelie Prophète sou « sekirite lekòl yo » - Rezo Nòdwès", "text": "4 jou apre mouche Manigat ak manzè Emmelie Prophète, te finn bay yon cho medyatik sou kijan yo konte asire sekirite elèv lekòl yo, pou yo ka montre ke yo itil toujou eke yo gen kontwòl sitiyasyon nan men yo, bandi san fwa ni lwa debake lendi nan 2 lise nan kapital la. Zak sa montre yon lòt fwa ke peyi DAyiti pa gen pyès moun kap dirije’l e ke se pale met la kap fèt nan la Près san pa gen pyès aksyon serye ki poze ki te ka rive met fen nan zak bandi yo tout bon vre. MENFP denonse e kondane aksyon plizyè endivi ki vini twouble fonksyonman lise Marie Jàn  ak lise Jèn Fi, nan Pòtoprens, jodi lendi 13 mas la. Ministè Edikasyon Nasyonal ak Fòmasyon pwofesyònèl (MENFP) denonse aksyon plizyè endividi malonèt fè devan ak nan lakou lise Jèn Fi ak lise Mari Jàn, nan Pòtoprens, pou twouble fonksyonman lekòl sa yo, jodi lendi 13 mas 2023 a. Pami endividi sa yo, genyen ki te pote inifòm lise, ak lòt ki te gen kagoul nan tèt yo ak brasa nan men yo. Yo kraze baryè, kraze vit plizyè machin, desann drapo e fè menas pou yo ka fèmen 2 lise sa yo. Se gras ak entèvansyon Lapolis ki fè plis dega pa rive fèt. Ministè a denonse e kondane aksyon endividi sa yo e mande tout aktè, tout patnè ak tout sitwayen pou yo kontinye mete men pou defann dwa pou lavi ak dwa pou ledikasyon timoun yo, e pwoteje lekòl. MENFP kontinye di pa gen avni san edikasyon, pa gen peyi san edikasyon. Lekòl se pi gwo zouti pou nou sove sosyete sa a ak timoun yo. Biwo kominikasyon/MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "4 jou apre mouche Manigat ak manzè Emmelie Prophète, te finn bay yon cho medyatik sou kijan yo konte asire sekirite elèv lekòl yo, pou yo ka montre ke yo itil toujou eke yo gen kontwòl sitiyasyon nan men yo, bandi san fwa ni lwa debake lendi nan 2 lise nan kapital la. Zak sa", "domain": "rezonodwes.com", "date": "2025-11-07 21:52:23", "url": "https://rezonodwes.com/?p=306294", "image_url": null, "xglm_generated_text_wo_prompt": "ntinue this article with similar tone."}
{"title": "Afghanistan se peyi ki gen plis represyon kont fanm sou planèt la, dapre LONI - Rezo Nòdwès", "text": "Afghanistan se peyi ki gen plis represyon kont fanm nan Mond la daprè LONI (Nasyon Zini) Jedi 9 mas 2023 ((rezonodwes.com))– Òganizasyon Nasyonzini deklare ayè mèkredi ki te 8 mas la ke restriksyon otorite peyi Taliban mete sou dwa fanm ak tifi tankou fèmen pifò nan yo lakay yo, lakòz Afghanistan tounen peyi ki gen plis represyon kont fanm nan mond lan. Deklarasyon sa rive nan lokazyon Jounen Entènasyonal Dwa Fanm yo 8 mas kote divès militan fanm te reyini nan kapital peyi Afghanistan an ki se Kaboul pou yon dezyèm (2e) jounen pwotestasyon kont entèdiksyon rejim Taliban an mete sou edikasyon ak travay pou medam yo. N ap raple Roza Otunbayeva ki se reprezantan an chèf Nasyon Zini nan peyi Afghanistan fè konnen : « Fòse mwatye nan popilasyon an rete nan konfinman lakay se yonn nan pi gwo kriz imanitè ak ekonomik ki ekziste e se yon kokenn zak kote nasyon an li menm ap fè tèt li soufri ». Yon lòt bò reprezantan an te tou pwofite relanse apèl pou mande otorite Taliban yo pou yo sispann ak restriksyon sevè sa yo nan peyi a. Bidler Nelson bidlernelson@gmail.com Photo PAM/Julian Frank Des femmes attendent que leurs enfants soient soumis à un dépistage de la malnutrition dans une clinique de la province de Balkh, en Afghanistan. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Afghanistan se peyi ki gen plis represyon kont fanm nan Mond la daprè LONI (Nasyon Zini) Jedi 9 mas 2023 ((rezonodwes.com))-- Òganizasyon Nasyonzini deklare ayè mèkredi ki te 8 mas la ke restriksyon otorite peyi Taliban mete sou dwa fanm ak tifi tankou fèmen pifò nan yo lakay yo, lakòz Afghanistan tounen peyi ki gen", "domain": "rezonodwes.com", "date": "2025-11-07 21:52:25", "url": "https://rezonodwes.com/?p=305981", "image_url": null, "xglm_generated_text_wo_prompt": "ontinue this article with similar tone."}
{"title": "Sa w dwe konnen sou jounen entènasyonal dwa fanm - Rezo Nòdwès", "text": "Jedi 9 mas 2023 ((rezonodwes.com))– Jounen entènasyonal dwa fanm ki selebre nan dat 8 mas make divès batay ansanm òganizasyon sitou estrikti fanm yo ap mennen depi plis pase yon syèk kont tout fòm inegalite ki genyan ant fanm ak gason. Premye inisyativ jounen fanm yo tanmen nan lane 1909. Yon aktivite ki te fèt anba lobedyans pati sosyalis meriken. Men se nan konferans entènasyonal fanm sosyalis yo ki te fèt li menm nan mwa dawou 1910 nan vil copenhague ke Clara Zetkin, yon batayèz maksis alman ta pral pwopoze pou dat 8 mas la vin jounen entènasyonal dwa fanm. Poun byen sitiye kontèks pwopozisyon dat sa Nan epok la fanm yo tap sibi anpil fòm diskriminasyon tankou paka travay ak vote ki se kèk dwa fondalnatal tout moun. Nan premye lane batay fanm yo jounen 8 mas la te konsakre ak mouvman ouvriye epi sosyalis yo. Konsa nan lane 1914, group fanm sosyalis yo ta pral fon gwo woumble nan vil bèlen pou egzije dwa yo genyen pou yo vote tankou tout moun. Ki moun ki te deside fè jounen 8 mas la vin jounen entènasyonal dwa fanm ? Nan komansman lane 70 yo, mouvman feminis peyi loksidan yo pral fon dappiyanp sou dat senbolik 8 mas la pou pwofite revandike dwa yo genyen pou travay menm jan ak tout moun epi jete timoun lè yo poko pare pou yo gwòs. Konsa, nan lane 1977, òganizasyon nasyon zini ak anpil lòt òganizasyon entènasyonal pral fè dat 8 mas la vin tout bon jounen entènasyonal dwa fanm. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 9 mas 2023 ((rezonodwes.com))-- Jounen entènasyonal dwa fanm ki selebre nan dat 8 mas make divès batay ansanm òganizasyon sitou estrikti fanm yo ap mennen depi plis pase yon syèk kont tout fòm inegalite ki genyan ant fanm ak gason. Premye inisyativ jounen fanm yo tanmen nan lane 1909. Yon aktivite ki te fèt", "domain": "rezonodwes.com", "date": "2025-11-07 21:52:26", "url": "https://rezonodwes.com/?p=305943", "image_url": null, "xglm_generated_text_wo_prompt": "ontinue this article with similar tone."}
{"title": "Marie-Lucie BAAS (Idalina) : yonn nan premye fanm militan pou respè dwa lengwistik ak kiltirèl ayisyen - Rezo Nòdwès", "text": " Si nou monte sou entènèt, nou teke Marie-Lucie BAAS (Idalina), nou p ap jwenn anpil detay sou non sila a. Sofke, nou ka wè non Idalina site nan yon deklarasyon Jan Mapou te fè pou li salye lansman branch Sosyete Koukouy Dèlma, branch Iléus PAPILLON ak Anivince JEAN BAPTISTE ap dirije a. Oubyen, nou ka li non sila a sou sit entènèt Sosyete Koukouy la ( www.sosyetekoukouy.org ). Epoutan, bò kote Doktè Ernst MIRVILLE (Pyè Banbou), Jean-Marie Willer DENIS (Jan Mapou), Henri-Claude DANIEL(Jan Tanbou) pou nou site non sa yo sèlman, Marie Lucie BAAS (Idalina) se yonn nan prensipal Manm Fondatè Mouvman Kreyòl Ayisyen (MKA) / Sosyete Koukouy. Nan istorik gwoup ki te rele Òganizasyon Mouvman Kreyòl la, ki derape nan ane 1965, fanm vanyan sa a te ogadavou pou li pote yon flanbo ki t apral klere nan fè nwa. Se yon plezi ak tout lonè pou nou kanpe pèsonaj sila a pandan n ap rann li omaj pou travay li anndan Òganizasyon Mouvman Kreyòl. Prezantasyon Marie-Lucie BAAS (Idalina) se yon dam trè senpatik – chaje ak gangans. Li gen 5 pitit; 3 fi (ladan yo gen 2 jimèl epi 2 gason). Yonn nan pitit gason li yo, Anthony BAAS, se yon selèb aktè ak dansè-koregraf dans folklorik ayisyen. Poudayè, yonn nan pyès teyat asiksè li te jwe se: «Lanmò Jozafa» (Teyat Jan Mapou), kote li te jwe wòl yon tafyatè nan veye Jozafa. Se Anthony ki te prepare koregrafi dans antèman peyizan Jozafa (Makout te asasinen pou pozisyon politik li) ak 4 lòt dansè. Anthony BAAS, se manm Sosyete Koukouy Nouyòk (1981-1984), aktè Responsab Seksyon Dans Sosyete Koukouy Nouyòk. Non vanyan Marie-Lucie BAAS te genyen nan Mouvman Kreyòl Ayisyen, se Idalina. Lòt non lafanmi te ba li se Ti Sisi. Li te rete Rue Capois nan Pòtoprens. Men, Marie-Lucie se moun Okap. Se te bon zanmi Henri-Claude DANIEL (Jan Tanbou) – nèg Okap tou ki mouri asasinen nan kacho Fò Dimanch. Nou ka toujou mande poukisa Marie Lucie BAAS te chwazi non Idalina a? Selon sa Jan Mapou rakonte nou, lè manm Mouvman Kreyòl yo t ap rebatize tèt yo anvan yo plonje nan basen endijenis lan, Marie- Lucie te chwazi non IDALINA, yon pèsonaj, yon dam Oswald DURAND te damou, epi chante yon bèl lomeyans pou li. Nan pwezi Idalina a, Oswald DURAND te chante bèlte Idalina kòm echantiyon bèlte yon nègès. Powèm te enspire epi sedui Marie-Lucie BAAS. Idalina, yon fanm angaje 18 desanm 1965, apre kreyasyon Mouvman Kreyòl Ayisyen, se lakay Idalina, nan Ri Kapwa(Pòtoprens), mesyedam Mouvman Kreyòl Ayisyen yo te konn reyini. Jan Mapou rakonte: «Se lakay IDALINA nou te konn reyini chak swa pou nou poze pwoblèm lang kreyòl la nan moman te gen gwo polemik nan jounal “Le Nouveau Monde” apre yon konferans Pwofesè Pradel POMPILUS (Lengwis) te pwononse nan Institut Haitiano-Americain.» Se t apral yon etap enpòtan nan fondasyon MKA. Yon lòt bò, Idalina se yonn nan majòjon nan kreyasyon « Emisyon Solèy », premye emisyon kiltirèl, an kreyòl, sou radyo Caraïbes chak dimanch, 7è bleng nan maten. Emisyon sila a te parèt pou premye fwa 18 desanm 1965 pou li te fèmen  6 avril 1969. Kidonk, vanyan fanm sa a te pami moun ki patisipe nan mete kanpe premye emisyon an kreyòl nan peyi a. Malgre Ayiti te konnen yon moman bout fè, kote libète lapawòl te anba kle sou peryòd rejim Divalye a, Idalina kòm fanm djougan, te kriye annavan! Pa gen fè bak. Idalina te toujou la nan tout rankont pou mete Mouvman Kreyòl Ayisyen an kanpe. An 1985, òganizasyon MKA t a pral akouche Sosyete Koukouy, pi ansyen òganizasyon kiltirèl, atistik ak literè ayisyen ki an aktivite. Marie Lucie BAAS alyas Idalina pa aktif ankò nan aktivite sa yo, men li kite yon bèl eritaj pou nou, Mouvman Kreyòl Ayisyen / Sosyete Koukouy. Si jodi a, nou ka itilize lang nou(kreyòl) jan nou vle nan sosyete ayisyen an, nou dwe toujou sonje gran pèsonaj sila a. Enfòmasyon kle sou Marie-Lucie BAAS (Idalina): • An 1965, Biwo Kiltirèl Mouvman Kreyòl Ayisyen te chwazi Jan Mapou kòm responsab Emisyon Solèy nan radyo Karayib. IDALINA te asistan Mapou, responsab pwogramasyon ak seleksyon tèks pou emisyon an. • IDALINA te yon bon dizè. Li te konn toujou louvri Emisyon Solèy ak mo sa yo li te kreye:“ Ti dyòz – Ti dyòz n ap vin grandyòz ”; ki vle di “Ti pa ti pa n a rive”. Li te gen yon bèl vwa, byen atikile ni an Fransè, ni an Kreyòl. • IDALINA te konn li pwezi an kreyòl tankou an Fransè nan “ICI JEUNESSE”, yon lòt emisyon Koukouy yo nan radyo Karayib chak vandredi swa. Animatè prensipal yo se te: Idalina, Mapou, Degoutan (Doktè Ernst Julméus), Pyè Legba (Emile Jules), Doktè Bernard Beauboeuf. Emisyon sa a te ranplase yon program ki te rele “Moments Sentimentaux”, yon pwogram Colson Augusma te konn anime. Jan Mapou raple nou: «Mwen sonje yon vandredi swa prezidan kriminèl la François DUVALIER rele estasyon an pou li felisite Idalina pou bèl diksyon li nan pwogram «ICI JEUNESSE». Idalina te si tèlman ap tranble apre apèl la, li pa te fouti kontinye emisyon an. Yon sezisman melanje ak laperèz lakòz majorite atis ki te nan estasyon an jete yo, lè yon “flannè” di, li wè yon (gwo Limouzin nwa pake nan lakou radyo a.)» • Idalina se te yon fanm vanyan. Nan pwen tèks li pa di. Li patisipe nan tout aktivite kiltirèl kou politik. Li te konn òganize yon seri aktivite chak dimanch, kote nou reyini kay yon manm Sosyete Koukouy, pou nou chante, bay lodyans , di pwezi, tire kont. Yo sèvi griyo ak bannann peze. Ti sware sa yo nou te konn rele yo: Kochon Literè . Yon omaj pou ti kochon dyòl long nou yo. • Lè Makout yo te lage degidon nan degwenn Henri-Claude DANIEL(Jan Tanbou), se Idalina sèl ki te konnen kote li te kache. • Lè Makout yo debake nan Radyo Karayib vin arete manm Mouvman Kreyòl yo, 6 Avril 1969, Idalina te yonn nan 3 fanm ki te nan estasyon an. Li kanpe, kwaze bra li, l ap tann Makout yo pase menòt pou li. Men, Makout yo pa t arete 3 medam yo. Yo te mare 12 gason  tankou krab. • Lè yo asasinen Jan Tanbou Fò Dimanch, Se Marie-Lucie BAAS (Idalina) sèl ki te gen kouraj poze “kanabwa” a kesyon pou li konnen pou ki rezon li te denonse militan an, zanmi li, zanmi nou… jouk yo rive touye li Fò Dimanch? Yon kesyon ki pa janm gen yon repons dirèk jouk jounen jodi a (2023). Boutofen, nou wè sa atravè prezantasyon li, Marie-Lucie BAAS «Idalina» se yon fanm kinalaganach, yon potomitan, yon manman, yon modèl angajman ki dwe enspire anpil jèn nan peyi Ayiti. Idalina te konn ede jèn powèt yo, korije zèv yo, fè repetisyon diksyon avèk yo, ankouraje yo patisipe nan aktivite Sosyete Koukouy yo. Nou nan mwa mas 2023, pandan n ap ekri tèks sila a, Marie-Lucie BAAS, (Idalina) toujou vivan, men, selon Jan Mapou, sante li pa fin kòrèk. Marie Lucie BAAS (Idalina), Ochan pou ou! Nou di atchaba pou Jan Mapou ki pataje anpil enfòmasyon ak nou sou Marie-Lucie BAAS(Idalina). Chapoba pou Michel-Ange HYPPOLITE tou ki founi je nan travay sila. Mèsi tout manm fanmi Sosyete Koukouy sou latè k ap klere nan fè nwa: Manno EJÈN, Janjan DEZIRE, Gary DANIEL, Kiki WIANWRIGHT, Jean Robert PLACIDE, Sherley, LOUIS, Pascale FAUSTIN-MILLIEN, Jean Dédé DORCÉLY, Anivince JEAN BAPTISTE, Yvon LAMOUR, Yves F. MONDÉSIR pou nou site sa yo sèlman… Iléus PAPILLON Manm branch Sosyete Koukouy Dèlma Manm Fondatè Observatoire Patrimoine Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Si nou monte sou entènèt, nou teke Marie-Lucie BAAS (Idalina), nou p ap jwenn anpil detay sou non sila a. Sofke, nou ka wè non Idalina site nan yon deklarasyon Jan Mapou te fè pou li salye lansman branch Sosyete Koukouy Dèlma, branch Iléus PAPILLON ak Anivince JEAN BAPTISTE ap dirije a. Oubyen, nou ka", "domain": "rezonodwes.com", "date": "2025-11-07 21:52:27", "url": "https://rezonodwes.com/?p=305917", "image_url": null, "xglm_generated_text_wo_prompt": "Continue this article with similar tone."}
{"title": "Pozisyon KOPASP, APK-Ayiti, Chapit ALBA Ayiti nan okazyon 10 lane lanmò sispèk prezidan Hugo Chavez - Rezo Nòdwès", "text": "Kolektif Oganizasyon Pwogresis Ayisyen pou Solidarite ak lòt Pèp ( KOPASP) , Asanble Pèp Karayib (APK-Ayiti), Mouvman Sosyal ALBA (Chapit ALBA Ayiti) Pozisyon nou nan okazyon 10 lane lanmò sispèk prezidan Hugo Chavez Chapo pou kanmarad Chavez ! 5 mas 2013, 5 mas 2023 fè egzakteman 10 lane depi kanmarad nou prezidan Hugo Rafael Chávez Frías ( Hugo Chávez) travèse. Lanmò sispèk prezidan Chávez la rive nan yon kontèks kote Sosyalis 21nyèm syèk Chavis yo t ap tabli nan peyi Venezyela a t ap pran anpil kou anba grif enperyalis meriken. Prezidan Chavez te dirije peyi Venezyela nan lane 1999 pou rive 2013, kote li te koumanse mete chita yon pouvwa sosyalis. Kèk moman enpòtan nan lavi kanmarad Chávez ak pouvwa sosyalis 21nyèm syèk la Jounen jodi a ankò, enperyalis meriken kontinye ap fè anpil atak kont pouvwa sosyalis la nan peyi Venezyela. Men, pèp la kontinye reziste. Pa bò lakay nou ann Ayiti, yo tabli yon pouvwa maryonèt epi y ap fè pèp la monte yon masuife anba gang pwograme pou kenbe dominasyon yo sou peyi a. Nan okazyon 10 lane lanmò sispèk prezidan sosyalis Hugo Chávez la, KOPASP, APK ak Chapit ALBA Ayiti voye yon gwo kout chapo pou pèp venezyela a. Pou KOPASP : Guy NUMA APK-Ayiti : Bruno SAINT HUBERT Chapit ALBA Ayiti : Micherline Islanda ADUEL Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kolektif Oganizasyon Pwogresis Ayisyen pou Solidarite ak lòt Pèp (KOPASP), Asanble Pèp Karayib (APK-Ayiti), Mouvman Sosyal ALBA (Chapit ALBA Ayiti) Pozisyon nou nan okazyon 10 lane lanmò sispèk prezidan Hugo Chavez Chapo pou kanmarad Chavez ! 5 mas 2013, 5 mas 2023 fè egzakteman 10 lane depi kanmarad nou prezidan Hugo Rafael Chávez Frías (Hugo Chávez) travèse.", "domain": "rezonodwes.com", "date": "2025-11-07 21:52:29", "url": "https://rezonodwes.com/?p=305622", "image_url": null, "xglm_generated_text_wo_prompt": "ontinue this article with similar tone."}
{"title": "Dènye Fondman Repiblik la fin kraze! - Rezo Nòdwès", "text": "Vandredi 3 mas 2023 ((rezonodwes.com))– Li klè peyi a pat janm dirije ni gen dirijan…Pa gen dout sou kalte savann Ayiti tounen depi kèk deseni. Men dènyen zak ensekirite briganday kòmansman mwa Mas 2023 yo se yon dènye klou nan tout apse peyi sa pwodwi. PNH la arive pèdi kontwòl tout zòn Metwopòlitèn lan. Kapital Pòtoprens livre totalman anba lalwa gang! Kestyon ki rete koulya pou’n poze: Eske se pat ajenda a sa ki te sou papye? konbyen mwa entèvansyon militè a pral dire? Eske se pral yon lòt okipasyon etranjè manch long pou pwoteje elit estatiko yo? Oubyen eske yap tou mare kèk eleman jenan nan elit yo pou trase yon ekzanp e bay yon lòt sinyal? Eske gouvènman Ariel Henry a pral benefisye okipasyon militè ak sipò Kanada pou rive òganize eleksyon ilejitim epi konteste nan lide Ayiti ap toujou rete an mòd kriz san fen? Eske sik kriz ki pap janm fini nan peyi an pa yon biznis enpotan ki planifye davans? Eske Kominote entanasyonal la antisipe aksyon nominasyon 8 jij Lakou kasasyon yo? Ki sinyal moral, legal gouvènman an vle voye? Ki enpak e konsekans nonimasyon sa yo pral gen sou lajistis ak lejitimite eleksyon yo nan kad kontestasyon elektoral? Yon peyi livre san dirijan ni lidè ak enstitisyon; Yon Leta san plan sekirite ni mwayen pou pwoteje lavi sitwayen l ak byen ki sou tèritwa l; Yon sosyete sivil japwouv ak sektè prive pouryanis; montre a klè: Peyi sa pa merite pou li mèt tèt li. Wi, Ayiti pa merite pou gouvènen tèt li! Nou pa gen moun! Si gen moun konnen yo lach, yo nan diaspora a oubyen yo asosye yo ak mechan yo pandan yap pran pòz plenyen. Kominote entènasyonal pa responsab iresponsabilite epi lachte nèg ak fanm Pòtoprens… Sinon degaje  bay pèp nou sekirite ak kondisyon pou l viv tankou moun! Etranje ap kontinye mete esklav yo vle dirije nou jis lè gen yon jenerasyon Ayisyen kouraje ki mete espri klanik ak Patizan, espri sitirè ak souflantchou de kote pou idantifye tout malandren, krimininèl anba kostim politisyen oubyen kostim biznisman ki lage peyi an kote l ye jodia. Yon jenerasyon ki va kanpe pou ba yo katwon wouj, voye yo nan retrèt al manje sa yo te fè pandan lap remanbre lajistis pou mete yo nan depo. Anfen, Ayiti rive nan yon kafou sansib menm jan ak 1986. Peyi an dwe pran yon lòt direksyon jenerasyonèl pou fonde yon lòt Ayiti. Men sistèm sèpan ak rezo santralize Pòtoprens lan kontinye ap manipile tout kat politik yo pou yo resikle estatiko an. Yo nan tout akò politik, tout reyinyon entènasyonal malgre yo pwouve deja ke yo pa gen okenn plan pou chanje lavi Ayisyen ni pou bay rezilta nan seksyon kominal yo. Lè fondman yo fin kraze kisa sitwayen ki dwat ak onèt yo fè? Kisa Nap fè? Gumais Jean Jacques Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 3 mas 2023 ((rezonodwes.com))-- Li klè peyi a pat janm dirije ni gen dirijan...Pa gen dout sou kalte savann Ayiti tounen depi kèk deseni. Men dènyen zak ensekirite briganday kòmansman mwa Mas 2023 yo se yon dènye klou nan tout apse peyi sa pwodwi. PNH la arive pèdi kontwòl tout zòn Metwopòlitèn lan. Kapital", "domain": "rezonodwes.com", "date": "2025-11-07 21:52:30", "url": "https://rezonodwes.com/?p=305542", "image_url": null, "xglm_generated_text_wo_prompt": ". Continue this article with similar tone."}
{"title": "Pwoblèm | Moun Pestèl pa ka jwenn dlo : kòman pou n evite yon katastwòf ? - Rezo Nòdwès", "text": "Sou zafè pwoblèm dlo moun Komin Pestèl pa ka jwenn: kòman evite yon katastwòf ? Dimanch 26 fevriye 2023 ((rezonodwes.com))– Dènye semenm  sa yo, nouvèl meteo   ki sòti nan komin Pestèl ki nan depatman Grandans e ki gen yon popilasyon evalye a 44,659 abitan ak yon sipèfisi 286,8 km² pa bon ditou. Se divès rèl k ap sòti nan tout senk (5) seksyon kote popilasyon an ap rele anmwey  akòz yo pa ka jwenn yon tigout dlo  pou yo jwenn bwè, alewè pou yo pa ta jwenn dlo pou yo fè lòt bagay.  Komin lan ap travèse  pi gwo  sechrès li pa janm konnen. Dapre rapò otorite yo, anpil bèt gentan mouri,rekòt yo pèdi. Sou 5 seksyon yo, se sèlman Dichiti pwoblèm pa gen dlo a pa poze. Sòti santvil la jouk rive yon bon pati nan 4èm seksyon, se menm reyalite a. Kisa ki kòz chak ane gen pwoblèm pa gen dlo sa? Eske se yon pwoblèm ki pa ka rezoud ? Pwoblèm pa gen dlo Pestèl la se yon reyalite  ki la  digtdantan  paske nan liv Istoryen franse Moreau de Saint Méry aprann nou nan liv li te ekri sou  tout Zile a kalamite premye franse ki te debake nan zòn lan te pase lè pou yo te jwenn yon tigout dlo pou yo fè manje ak pou bwè [1]. Nou li se dlo lapli yo te konn itilize. Enfo sa mwen rapòte la pase depi nan lane 1756 lè «Frères de la Côte» t ap viv nan Zile kaymit ansyen 6è seksyon Pestèl. Men sa nou li sou sa: «Le manque d’eau condamne à faire usage de citerne ou de marres, aux Caïmites. Des entonnoirs, sans nombre, dont ce sol est criblé, empêchant que la pluie même n’y produise le plus petit courant d’eau. S’il y a des sources, elles sont  le long de la mer, et leur eau saumâtre n’adoucit pas les regrets. (P 800) » Pasaj nan liv Moreau de Saint Méry fè nou konprann se depi sou tan lakolonizasyon fransèz pratik fè basen pou kapte dlo lapli te kòmanse nan Komin Pestèl. Se Blan franse yo ki kite l kòm yon eritaj pou abitan Pestèl. Yon lòt bò, nou aprann nan menm liv sa se nan chache  dlo ki pral fè Blan franse te kite Zile Kaymit pou ale sou gran tè ki pral pote pita non Pestèl. Yo te dekouvri kwen dlo sa ki rele  Source salée ki se anbouchi rivyè Glace. Se la yo te konn al pran dlo pou rezoud pwoblèm dlo pou yo bwè ak pou fè lòt bagay. Pwoblèm dlo a poze nan kominote a paske santvil la, premye seksyon pa gen yon tras dlo sinon dlo lanmè. Lapli difisil pou tonbe nan santvil paske li sitiye nan zòn anba van (sous le vent). Depi lontan, 60 a 70% dlo moun  yo konsome se dlo lapli yo kapte. Zòn ki gen dlo an kantite nan Komin se Dichiti (5è), Tozia (4è) nan blòk Tozia, vandrebeach, Dèrivo epi Mantò (3è). Pestèl fè tout tan ak pwoblèm moun pa ka jwenn dlo si se pa dlo lapli a moun yo kapte malgre tout  sa yo fè pou yo te rezoud li. Anpil etid fè sou fòs sous yo genyen yon manyè pou yo te ka kapte yo. Nou jwenn yon etid ki date depi 1984 ONG Care te fè sou Sous Savon ki chita sou fwontyè Baradè nan 3è seksyon Pestèl. Ansyen depite Yoland Gilles se  moun ki fè demand lan. Se pa sa sèlman, te gen lòt tentativ ki te fèt. Yo fouye pi anpil kote yon manyè pou yo te jwenn yon solisyon ak pwoblèm sa. Etonànman, dlo yo toujou sale. E se solisyon ak pwoblèm dlo ki t ap pral fè prezidan Sténio Vincent te konstwi an 1935 apre yon demand depite Louis Delorme Gilles gwo basen ki nan vil la. Pè Ernest Le Garrec ki te nan pawas la soti nan 1967 pou rive 1981 te pase tout tan li ap reflechi ak yon solisyon selon sa ki sòti nan bouch kèk moun. Sou koze dlo ki difisil pou jwenn Pestèl, ekriven Jean Claude Fignolé, nan yon atik li te pibliye nan RAJ magazine, te ekri fraz sa  «  Pestel détient, emprisonnée dans de vastes poches, la plus importante réserve d’eaux souterraines d’Haïti » Ki fè nou wè pwoblèm dlo Pestèl ka rezoud fasilman men se volonte ki pa genyen jiskaprezan. E nou wè sa tou piske nou konnen gen rivyè Glace nan Dichiti, genyen sous Bouilly dapre yon etid ki te fèt pa ONG Care nan lane 1984 ki gen kapasite pou bay tout Komin lan dlo. Dapre «livre Blanc» Association des maires de la Grand’anse (AMAGA), Komin lan gen 24 sous. Kesyon nou ka poze poukisa pa ka gen yon gwo pwojè pou pèmèt moun yo jwenn dlo. Alaverite, Pestèl jwenn chans li pou te gen dlo pou moun pou te fè tout bagay yo ta vle, men se move chwa dirijan nou yo ki kòz. Kite m eksplike nou sa. An 2011, nan kad pwogram Banque Mondiale ki te rele ÉPAR pou rezoud pwoblèm dlo kèk kote nan peyi a, Komin Pestèl te benefisye yon pwojè 1 milyon dola meriken selon sa ansyen depite Ronald di nou. Kòb sa  Banque Mondiale te remèt DINEPA pou te kapte sous Savon ki genyen yon gwo  kapasite ki te kapab pèmèt moun 3è, 2è ak yon pati premye seksyon epi santvil jwenn dlo. Men pou kòb la pat depanse fim ki te ranpòte apèl òf la te préfère kapte Sous Lamanten ki se yon ti sous ki twouve li tou pre Santvil la. Se yon sous ki jwenn ak dlo lanmè ki kòz li somat. Ak kòb sa a, fim lan konstwi 5 kyòs distribisyon,  yon basen pou kapte dlo a , yon lòt gwo rezevwa, yon ti kay pou ponp elektrik pou pouse dlo a, sistèm adiksyon an. Pou byen di, moun avize te gentan konprann se vrè solisyon an piske sistèm te fèt ak tiyo galvanize ke dlo lanmè a t ap pral pete. Epi tou se sèlman moun santvil ak zòn tou pre ki jwenn dlo a pandansetan tout lòt kote pa genyen aksè ak li. Lòt bagay, sistèm lan pa pran yon lane pou li te andomaje epi moun yo t ap vle sèvi ak dlo a. Yon milyon dola gaspiye San konte lòt kòb yo toujou depanse pou repare rezo a. Rezo  deja  sou 4 reparasyon. Anfèt vrè solisyon ak pwoblèm sa rete Kaptaj dlo sous Bouilly ki sitiye nan 4è seksyon an  paske li twouve li nan yon tèt mòn epi si li kapte l ap alimante tout seksyon yo ak dlo epi santvil la paske li gen kapasite pou sa. Se petèt yon pati nan premye seksyon li ka pa alimante. Sinon otorite yo ka chache kapte sous Savon an nan 3è seksyon ki gen yon bon kapasite pou sa. Epi lòt bagay, konstwi baraj La Hatte à fourcaud a (4è seksyon) kote preske 10 milyon galon dlo ap gaspiye lè lapli tonbe. Kaptaj li sa t ap pote solisyon ak pwoblem dlo pou wounded tè pou fè manje nan zòn lan. N’ap fè nou konnen pwoblèm pa gen dlo a Pestèl agrave depi apre tranbleman tè 14 out 2021 an kote 90% sitèn yo andomaje oubyen kraze. Epi se pwoblèm lapli ki pa tonbe souvan akòz chanjman klimatik fè moun yo pa ka gen aksè pou kapte kantite dlo lapli pou yo sèvi. Sitiyasyon anonse ka pi grav nan jou yo lè nou konnen nouvèl meteo pa fin favorab ak lapli. Nan sans, otorite nan Leta yo, ONG dwe fè dilijans e ta sipoze entèvni pi vit posib.  Premye, Dezyèm ak twazyèm seksyon dwe gen Kamyon DINEPA ki pote dlo bay moun yo. Pou sela, dwe gen plizyè pwen distribisyon epi bati yon orè distribisyon. Chak seksyon ta sipoze gen de oubyen 3 Kamyon k al pran dlo glas pote bay moun yo. James Saint Germain 1./ Description topographique, physique, civile, politique et historique de la de la partie française de l’isle de Saint-Domingue , Philadelphie, 1796 tome 1 [ archive ], tome 2 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sou zafè pwoblèm dlo moun Komin Pestèl pa ka jwenn: kòman evite yon katastwòf ? Dimanch 26 fevriye 2023 ((rezonodwes.com))-- Dènye semenm sa yo, nouvèl meteo ki sòti nan komin Pestèl ki nan depatman Grandans e ki gen yon popilasyon evalye a 44,659 abitan ak yon sipèfisi 286,8 km² pa bon ditou. Se divès rèl k ap sòti", "domain": "rezonodwes.com", "date": "2025-11-07 21:52:31", "url": "https://rezonodwes.com/?p=305102", "image_url": null, "xglm_generated_text_wo_prompt": "imilar tone."}
{"title": "Sòti nan zenglendo pase pran brigad pou rive nan gang, se leta ki mete lwil sou dife ensekirite a - Rezo Nòdwès", "text": "Pou n byen konprann orijin ensekirite a an Ayiti Sòti nan zenglendo pase pran brigad pou rive nan gang, ensekirite a, dapre Olivier Djems ki se sosyològ, sibi anpil transfòmasyon nan fòm ak ekspresyon li anndan katye popilè yo. Pou koulye a kantite gwoup gang yo pa sispans ogmante. Nan lane 2019 , Strateji nasyonal pou dezameman, demantèlman gwou ame ak reEnsèsyon moun ak zam (SNDDR) resanse 162 gwoup gang sou tout tèritwa peyi a. Omwen 3000 jèn sivil ame. Pifò gwoup sa yo enplante yo nan katye popilè yo. Poukisa ? E kilès ki prensipal responsab fenomèn sosyal sa? Leta oubyen sitwayen yo? An nou dekouvri ansanm koman fenomèn ensekirite a tabli kòl nan tout peyi a. Poukisa ?/ jewografi ensekirite a; depi nan jan katye popilè yo abite Fenomèn ensekirite a kapab pran nesans depi nan orijin kèk katye. Anpil fwa se deplasman moun andeyò yo pou al viv nan move kondisyon nan gwo vil yo ki pral bay nesans ak tout kalite delenkens epi vyolans.Fòk nou pa bliye ekzistans katye sa yo pa sèlman rezilta yon anachi men li ka antre nan tout yon plan neyoliberal.Nou ka pran kòm egzanp kreyasyon zòn endistriyèl yo ki pral fè yo blije konstwi kote pou ouvriye yo rete . Site solèy se yon egzanp vivan. Site a te konstwi pou resevwa ouvriye men ogmantasyon chomay la pral kreye plis mizè an menm tan tou moun pwovens yo pa sispann vin bouske lavi miyò. [Chay sot sou tét tonbe sou zepòl, ] moun sila yo pral konnen plis povrete ki fè pitit yo pap gen aksè ak bon jan lwazi, pen lenstriksyon epi sante. Sa pral kreye anpil fistrasyon ki pral fe plizyè ladan yo vin chimè. Men akote tout konsiderasyon sa yo, anpil politisyen itilize jèn sa yo kòm enstriman pou yo pran oubyen fè dappiyanp sou pouvwa. Sa ki fè kantite zam ak bal sikile plis nan zòn sa yo. Absans leta nan katye Popilè yo se lwil sou dife ensekirite a Nan travay li te fè nan komansman lane 2007, sou site letènèl (Cité de l’Éternel ) ki pote non vilaj dedye kounya, sosyològ Ilionor Louis montre katye sa pa jwenn rekonesans leta. Pou rezon sa abitan yo blije kreye pwòp estrateji yo pou yo siviv. Menm refleksyon sa sèvi nou bousòl pou n konprann kòman moun sa yo pa jwenn aksè ak sèvis (sosyo de baz) yo tankou dlo potab, asenisman, kouran ,sekirite elatriye. Sa lakoz yo kreye pwòp estrikti òganizasyonèl yo. Malerezman anpil fwa gwoup jèn ame konn rive marande revandikasyon popilasyon lokal la ak zak yo konn poze. Diskou nouvo chèf gang nan zòn sa yo vle fè yo pase tèt yo pou veritab lidè kominotè.Pou jwenn konfyans popilasyon yo, yo konn pataje sa yo pran pou lòt moun .Sa konn fè yo rele tèt yo revolisyonè. Kesyon nap poze tèt nou : Poukisa se yon minorite jèn ki chwazi kenbe zam malgre tou ? Ann swiv… Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pou n byen konprann orijin ensekirite a an Ayiti Sòti nan zenglendo pase pran brigad pou rive nan gang, ensekirite a, dapre Olivier Djems ki se sosyològ, sibi anpil transfòmasyon nan fòm ak ekspresyon li anndan katye popilè yo. Pou koulye a kantite gwoup gang yo pa sispans ogmante. Nan lane 2019 , Strateji nasyonal", "domain": "rezonodwes.com", "date": "2025-11-07 21:52:33", "url": "https://rezonodwes.com/?p=304981", "image_url": null, "xglm_generated_text_wo_prompt": "Continue this article with similar tone."}
{"title": "Deklarasyon Jan Mapou pou salouwe KOUKOUY DÈLMA - Rezo Nòdwès", "text": "15 fevriye 2023, se yon dat enpòtan pou tout manm Sosyet Koukouy Dèlma. Se nan dat sa branch Sosyete Koukouy Dèlma jwenn kat batèm li. Seremoni lansman branch sila te fèt nan Bazilik 33 , Dèlma. Jean Mapou, sèl grenn Fondatè Mouvman Kreyòl Ayisyen (1965) ki rete vivan, te fè yon deklarasyon pou make okazyon an. Se yon plezi pou nou pataje deklarasyon sa ak ou. Deklarasyon Jan Mapou pou salouwe KOUKOUY DÈLMA Gason vanyan, Fanm vanyan Manm Koukouy Ayiti-Dèlma Mwen salwe nou ak tout fòs kouraj mwen! Jodi a 15 fevriye 2023 s on gran jou S on jou istorik pou jenès la an Ayiti. Apre 57 lane,  Sosyete Koukouy, “Potomitan Kilti Lakay” replante nan  kè vil Pòtoprens kote li te kreye  18 Desanm 1965. Nan memwa Fondatè yo ki deja fè lareverans, Henri-Claude Daniel (Jan Tanbou), Dr Ernst Mirville (Pye Banbou), Marie Lucie Bayas (Idalina)… Mwen Jan Mapou, mwen bat bravo lakontantman pou nou. Mwen remèsye powèt-ekriven, Jean-Baptiste Anivence ak Iléus Papillon, 2 ewo  venndegede nan literati natif-natal la. Mwen Jan Mapou fondatè  ki toujou vivan ak nou, nan batay lang ak kilti pèp ayisyen an ak tout lòt  gwoup koukouy yo, Boston, Kanada, Konektikèt, Atlanta, Miami, Chikago, United Arabs Emigrates, Ayiti-Santo, Kamaguèy- Kiba… Nou met Chapoba! Mwen mande nou, pou nou travay ak kouray, ak Pèseverans. Wout la long, chaje ak wòch galèt, chaje ak pikan-kwannan. Se ansanm-ansanm ak anpil pasyans, devouman ak konstans,  n a rive plante banyè laviktwa pou lang ak kilti Kreyòl la pou yon Ayiti pi bèl, pi fre,  pi bòzò sou kat mondyal la. Nan non Biwo Santral Sosyete Koukouy, nou swete tout nouvo kouzen/kouzin ki jounen jodi a deside pran larelèv nan Sosyete Koukouy Dèlma… Atyaba, bonvini nan fanmiy Mouvman Kreyòl Ayisyen an. Desten peyi a, avni lang ak kilti peyi a chita nan de plan men nou. Ayabonmbe! Jan Mapou – Prezidan Fondatè 15 Fevriye 2023 Miami Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "15 fevriye 2023, se yon dat enpòtan pou tout manm Sosyet Koukouy Dèlma. Se nan dat sa branch Sosyete Koukouy Dèlma jwenn kat batèm li. Seremoni lansman branch sila te fèt nan Bazilik 33, Dèlma. Jean Mapou, sèl grenn Fondatè Mouvman Kreyòl Ayisyen (1965) ki rete vivan, te fè yon deklarasyon pou make okazyon an.", "domain": "rezonodwes.com", "date": "2025-11-07 21:52:34", "url": "https://rezonodwes.com/?p=304913", "image_url": null, "xglm_generated_text_wo_prompt": "tinue this article with similar tone."}
{"title": "Tafa Mi-Soleil pral sòti yon EP nan kèk jou - Rezo Nòdwès", "text": " Ansyen chantèz label EvazyonMizik la Tafa ap sòti yon nouvo pwojè nan yon ti tan ki pa twò long. Se sa jounalis kiltirèl Carel Pèdre fè konnen nan yon pòs li fè sou kont twitter li ayè 21 fevriye a aprè l te fin chita pale ak atis la. « Nan kèk jou ⁦@SoleilTafa pral soti yon nouvo EP. Nou Chita pale de li ak anpil lòt bagay ankò! #chokarella « , deklarasyon jounalis la sou twitter. Aprè 2 lane san li pa sòti okenn mizik, Tafa Mi-Soleil pral lage yon EP ( Extented Play ) pou tout fanatik li yo. « M renmen nouvo Tafa a! », toujou pawol animatè a pou fè elòj pou atis la. Yon lòt bò, chantèz la ki te gen gwo pwoblèm ak ansyen label li pa janm rive bay piblik la eksplikasyon sou separasyon l ak EvazyonMizik. N ap raple sel grenn pwojè atis la anba label EvazyonMizik te pran lari nan mwa jen 2021. Yon EP ki te pote non « Reponn » ki te gen 7 mizik pami yo gwo siksè Chita tann ou ak Mizik Sove Vi M. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ansyen chantèz label EvazyonMizik la Tafa ap sòti yon nouvo pwojè nan yon ti tan ki pa twò long. Se sa jounalis kiltirèl Carel Pèdre fè konnen nan yon pòs li fè sou kont twitter li ayè 21 fevriye a aprè l te fin chita pale ak atis la. \"Nan kèk jou ⁦@SoleilTafa pral soti", "domain": "rezonodwes.com", "date": "2025-11-07 21:52:36", "url": "https://rezonodwes.com/?p=304853", "image_url": null, "xglm_generated_text_wo_prompt": "tinue this article with similar tone."}
{"title": "W ap konn Jòj ! kote ekspresyon sa soti… - Rezo Nòdwès", "text": " Se pa jodi a n ap tande Ayisyen k ap lanse gwo menas bay lòt Ayisyen parèy yo nan itilize ekspresyon « W ap konn Jòj ».  Ou ka tande yon Ayisyen di, an ! ou pa p remèt mwen lajan an ! ok ! an ! ou menm ki poze aksyon sa ! ou rete la toujou… ! ebyen ok, W ap konn Jòj, mwen pral fè w konn Jòj. Otorite yo kase kès Leta, si lajistis te gen nen nan figi l, li t ap fè yo konn Jòj. Ou ka tande tou, m ap fè w konnen poukisa Georges pran S an franse tande ! nan sans m ap fè ou respekte moun. Pafwa, lè Ayisyen an fache, eskpresyon sa souvan glise anba lang li pou eksprime kòlè, mekontantman, elatriye. Jodi a ekspresyon « W ap konn Jòj » la antre nan patrimwàn lengwistik pèp ayisyen an danbann. Li menm rive janbe fwontyè ale nan peyi blan meriken. Ayisyen ki nan peyi Tonton Sam menm rive vire koze a nan jan pa yo: “W ap konn Jòj ak tout Jòjèt nan Jòjya”. Alòs, Jòjya se yon Eta nan peyi Etazini. Men, an nou poze yon kesyon. Èske gen anpil Ayisyen ki janm chèche konnen vrèman kote menas sa a soti vin tabli kò li nan sosyete ayisyen an konsa? Kounye a li enpòtan pou nou konnen kote ekspresyon W ap konn Jòj sa a soti. Nan chita anba bouch moun ki wè kèk jou avan nou, nou rive fè limyè sou dosye sa a. Nan yon tèks Madanm Marie Andrée ÉTIENNE (Mariedesîles Étienne/Madanm Frankétienne) pataje ak nou, nou rive jwenn rasin kote koze « W ap konn Jòj » la ta soti. Anvan nou rive konnen kote W ap konn Jòj soti, li enpòtan pou nou konnen, kiyès ki te Jòj la. Kiyès Jòj te ye? Jòj, se te yon ougan(bòkò), se te tou yon gwo tonton makout 57, li te pami premye rejiman makout Divalyeris 1957 yo. Mouche sa a te menm rive chèf biwo politik nan blòk kote li te rete a sou rejim boutdi Divalye premye vèsyon an. Mete sou sa, Jòj te Chèfseksyon tou pou zòn Bolòs, Fontamara ak Matisan nan Pòtoprens, Ayiti. Jòj pa te byen konn li, daprè sa ki rapòte. Se anba gwo goumen pou Jòj rive fè lèt J ki nan Jòj la. Men, nonm sa a te toujou pote zam sou li. Sa vle di, ou pa gen dwa rankontre ak Jòj pou li pa gen zam epi gwo linèt nwa nan je li. Pafwa li abiye an ble ou ka jwenn mouche a tou an nwa ak de revòlvè bò ren li. Ou pa ta di se Zowo, yon ewo ki nan fim lejand meksiken yo. Malgre vizaj Jòj te makawon tankou siray, sa pa te anpeche li konpòte tankou yon sipèsta nan zòn nan, kididonk, yon pedan. Plaka vizaj degoutan ak orijin sosyal pwoletè Jòj te rann li vin pi konplekse toujou. Li te kwè nan tèt li anpil. Depi ou gade Jòj yon jan ki pa fè li plezi, ou te deja anba chaplèt. Jòj pa te pè Pap alewè pou li ta pè Pè. Li pa te jwe ak pèsonn. Jòj te achte bouda moun lajankontan. Jòj pap rate yon segond pou vide baton sou tout moun ki ta vle inyore otorite li. Si yon moun pa ta konnen Jòj se tankou se yon krim moun sa ta komèt pou chèf makout sa a. Tout moun te oblije konnen non Jòj. Jòj te tèlman brital, sa rive li frape nenpòt moun nan zòn nan, gen tò oubyen rezon, sa pa te mele Jòj.Se gwo kout kokomakak, gawòt, raso, kout baton, kout frèt nan rèl do. Sof chèf ki te pi wo pase Jòj li pa te frape. Istwa rapòte, Jòj te toujou sou. E pou Jòj fè jijman, se baton li te rale an premye. Moun ki te konnen sekrè Jòj fè konnen, sèl fason pou Jòj sispann kale yon moun, se lè moun nan rele Viv Divalye ! Lè sa, li bay prizonye a oubyen moun ki anba men li an yon souf. Lè yo arete yon moun mennen li nan biwo lwijanboje sa a, Jòj di moun nan : « Ou pa konnen kote w ye la ? Ou pa konnen m ? Mwen pral fè w konnen m ! W ap konn Jòj !» Men kijan koze W ap konn Jòj la ta pran nesans. Se konsa, moun ki te abite zòn Bolòs ak nan katye ki toupre yo te konnsouvan di lòt moun : « anmède kò w, wa wè si m pap fè w konn Jòj”. Gen moun nan zòn Bolòs ki ta menm rakonte, Jòj te arete yon madanm ki te rele Damokliz paske li te pase sou Jòj li pa di Jòj bonjou. Malerèz sa se te yon lesivyè sa vle di li te konn lave pou moun pou bay kèk kichòy tankou ti grapday monnen, manje ak rès rad, pafwa. Ronald A. DERENONCOURT rakonte nou, jou yo te touye gwo makout ki te rele Tibobo a sou Granri, anpil moun nan Bòlòs te konprann se te Jòj, tèlman yo t ap tann lanmò mouche sa a. Nan yon lòt ribrik, n ap di vrè non Jòj, kijan li mouri epi nan ki zòn. Se konsa ekspresyon sa a t apral kòmanse gaye nan tout peyi a, sou pwent lang tout Ayisyen kòm yon eritaj. W ap konn Jòj vin tounen yon menas, yon presyon, yon pinga pou yon advèsè oubyen pou anonse yon malèpandye ki pral rive oubyen ki ka rive. Men, jenerasyon 1980 ak 1990 yo ki pa te byen konnen orijin W ap konn Jòj la ta mare espresyon sa ak de (2) ansyen prezidan peyi Etazini (Georges Herbert BUSH papa ak Georges Walker BUSH pitit la). Karaktè towo gwonde petefyèl ak belijeran ansyen prezidan ameriken sa yo ta fè kèk ayisyen panse se bò kote yo ekspresyon W ap konn Jòj la ta soti. Pou kounye a, nou gen lapè ak kesyon sa, nou konnen rasin ekspresyon W ap konn Jòj la. 10 000 goud pou Ayisyen ki nan dyaspora peye chak ane a parèt tankou yon gwo menas paske se yon sèl kout kle otorite yo foure li. Tankou Leta di, si ou pa peye li, W ap konn Jòj ! Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Se pa jodi a n ap tande Ayisyen k ap lanse gwo menas bay lòt Ayisyen parèy yo nan itilize ekspresyon « W ap konn Jòj ». Ou ka tande yon Ayisyen di, an ! ou pa p remèt mwen lajan an ! ok ! an ! ou menm ki poze aksyon sa ! ou rete la", "domain": "rezonodwes.com", "date": "2025-11-07 21:52:37", "url": "https://rezonodwes.com/?p=304737", "image_url": null, "xglm_generated_text_wo_prompt": "ontinue this article with similar tone."}
{"title": "Etazini : Lajistis mande pou mete 25 lane anplis sou kondanasyon atis R. Kelly - Rezo Nòdwès", "text": "Lajistis meriken mande pou mete 25 lane anplis sou santans atis R. Kelly Alòs ke li ta dwe pase 30 lane nan prizon, lajistis federal ameriken mande jij ki sou dosye chantè ameriken R. Kelly pou l mete 25 lane anplis sou santans atis la. Ansanm pwokirè yo akize chantè a pou zak pònografi li ta fè ak timoun. Batri avoka leta federal k ap jere dosye a te fè rekòmandasyon pou ajoute 25 lane sou santans chantè a jou ki jedi 16 fevriye a nan tribinal. Si rekòmandasyon an apwouve, atis la riske jwenn yon ka syèk anplis sou 30 lane yon lòt jij federal te enpoze anvan nan yon dosye Nouyòk gen kont chantè a. Avoka k ap defann atis la fè konnen nenpòt santans yo ta bay kliyan an ki depase 30 lane ka konplike liberasyon li aprè l fin pije pèn li e riske fè l pase tout rès vi l nan prizon. N ap raple atis la ki gen 56 lane sou bwa tèt li ta dwe libere lè li va gen laj 100 lane si jij la dakò ak dezyèm rekòmandasyon lajistis federal la alòs ke esperans vi yon prizonye peyi Etazini se 64 lane. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lajistis meriken mande pou mete 25 lane anplis sou santans atis R. Kelly Alòs ke li ta dwe pase 30 lane nan prizon, lajistis federal ameriken mande jij ki sou dosye chantè ameriken R. Kelly pou l mete 25 lane anplis sou santans atis la. Ansanm pwokirè yo akize chantè a pou zak pònografi li", "domain": "rezonodwes.com", "date": "2025-11-07 21:52:38", "url": "https://rezonodwes.com/?p=304681", "image_url": null, "xglm_generated_text_wo_prompt": "ontinue this article with similar tone."}
{"title": "Yon nouvo branch Sosyete Koukouy tabli nan Dèlma - Rezo Nòdwès", "text": " Sosyete Koukouy ap pouse boujon toupatou. Tanzantan, fanmi an ap grandi. Konsa, mèkredi 15 fevriye 2023 a, nan Bazilik 33, Dèlma 33, yon gwoup jenn fanm ak jenn gason ayisyen, (operatè kiltirèl, ekriven, powèt), manm Sosyete Koukouy, lanse branch Sosyete Koukouy Dèlma. Jounalis, ekriven, chantè, dizè… pou nou site sa yo sèlman te reponn prezan nan gran jou sila. Koprezidan branch Sosyete Koukouy Dèlma, Iléus PAPILLON ak Anivince JEAN BAPTISTE te kontan anpil pou lansman sila. Responsab yo te pwofite okazyon an pou yo te prezante istwa, misyon ak objektif Sosyete Koukouy. Pou rapèl, pi ansyen òganizasyon literè ak kiltirèl ayisyen an aktivite a, Mouvman Kreyòl / Sosyete Koukouy ap layite kò li jounen jodi a toupatou nan lemond: Etazini, Kanada, Kiba… Men se an Ayiti mouvman sila te pran nesans nan dat 18 desanm 1965 avèk Doktè Ernst MIRVILLE (Pyè Banbou), Henry Claude DANIEL (Jan Tanbou), Jean Marie Willer DENIS (Jan Mapou), pou nou site sèlman non sa yo. Sosyete Koukouy ap travay san relach nan kore devlòpman lang, literati ak kilti kreyòl ayisyen an depi plis pase senkant (50) ane. Se menm rezilta travay sila yo ki vin debouche sou djougans anpil jenn gason ak jenn fanm genyen nan sosyete nou an pou ekri nan lang kreyòl ayisyen an san vye konplèks ak prejije. Pami yo, nou ka site jèn tankou: Iléus PAPILLON, Anivince JEAN BAPTISTE, Orso Antonio DORELUS, Frantzley VALBRUN, Douglas ZAMOR, Hugline LOUIS, Jocelyne PIERRE, Sagesse MESSERNE oubyen ankò James FRANCISQUE… Pandan inogirasyon nouvo branch Sosyete Koukouy Dèlma, Prezidan Biwo Santral Sosyete Koukouy, Pascale Milien FAUSTIN, ansyen Prezidan ak Fondatè Mouvman Kreyòl Ayisyen / Sosyete Koukouy, Jean-Marie DENIS “Jean Mapou”, Michel-Ange HYPPOLITE, Kiki WAINWRIGHT, Manno EJÈN, Yvon LAMOUR, Jean Robert PLACIDE pou site non sa yo sèlman te prezan pou viv moman sila sou Zoom. Prezidan Biwo Santral la, Pascale Milien FAUSTIN ak ansyen prezidan Jean Mapou te pran lapawòl pou renmèt kle pòt branch Sosyete Koukouy Dèlma. Plizyè lòt jenn te pwofite rejwenn epi patisipe Sosyete Koukouy Dèlma: Carloline LOUIS, Widly CATPENTIER, Myrlène DESHOMMES, Alexandra Rica JEAN LOUIS, Nohémie ZAMOR, Madeleine MONDESTIN, Gabriel Sephora JEAN LOUIS… Misyon ak aktivite branch Sosyete Koukouy Dèlma Prensipal misyon Sosyete Koukouy Dèlma enskri li nan filozofi Mouvman Kreyòl Ayisyen an: klere nan fènwa . Goumen pou pèmèt Ayisyen renmen lang yo, kilti yo, literati yo. Pèmèt Ayisyen viv san vye konplèks enferyorite nan zafè kilti ak tradisyon yo. Branch Sosyete Koukouy Dèlma pwopoze reyalize divès aktivite: atelye ekriti literè, atelye penti, atelye mizik, atelye teyat, elatriye. Sosyete Koukouy Dèlma ap kontan resevwa ou nan aktivite li yo. Tout moun ka antre an kontak ak yo atravè: Imel: sosyetekoukouydelmaayiti@gmail.com Tel.+509 3350 28 34; 4730 07 14 Hugline LOUIS Sekretè branch Sosyete Koukouy Dèlma Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sosyete Koukouy ap pouse boujon toupatou. Tanzantan, fanmi an ap grandi. Konsa, mèkredi 15 fevriye 2023 a, nan Bazilik 33, Dèlma 33, yon gwoup jenn fanm ak jenn gason ayisyen, (operatè kiltirèl, ekriven, powèt), manm Sosyete Koukouy, lanse branch Sosyete Koukouy Dèlma. Jounalis, ekriven, chantè, dizè… pou nou site sa yo sèlman te reponn prezan", "domain": "rezonodwes.com", "date": "2025-11-07 21:52:40", "url": "https://rezonodwes.com/?p=304383", "image_url": null, "xglm_generated_text_wo_prompt": "omis. Continue this article with similar tone."}
{"title": "Frakka mande pèp la kontinye mobilize kont leta manfouben, piyajè ak kriminèl - Rezo Nòdwès", "text": " FÒS REFLEKSYON AK AKSYON SOU KOZE KAY AK ALIMANTASYON (FRAKKA) Nòt sou sitiyasyon malouk k ap brase bil peyi a Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil enkyetid sitiyasyon malouk k ap brase bil peyi a. Sitiyasyon latèrè gang ak sapat mete ak gang ak kostim yo tabli nan katye popilè yo nan lwès la ak nan latibonit la, oblije anpil konpatriyòt kontinye ap kite lakay yo. Depi nan lane 2022 a, plis pase 30 mil moun te deja kite lakay yo akoz laterè gang yo. Gang yo rive mete kapital la nan mitan yon sentiwon. Yo touye ak kidnape moun lè yo vle. Yo bloke rantre Sid kou rantre Nò kapital la. Pandan lapolis la manke mwayen pou li travay, gang yo pa sispann jwenn gwo zam fanm fwa ak minisyon pou yo kontinye simen latèrè san kè yo pa sote. Nan depatman Latibonit la menm, gang yo tabli baz yo sitou nan zòn k ap pwodui plis diri nan peyi a. Pandan n ap achte anviwon 300 ak 400 mil tòn metrik diri nan men Etazini chak lane, zam fanm fwa ak minisyon pa janm sispann soti Etazini pou vin jwenn gang yo. Anpil peyizan oblije kouri kite zòn yo ak jaden yo. Peyizan ki rive pwodui yo paka desann nan mache yo. Pafwa se jou mache yo menm gang yo debake pou vin fè deblozay. Nou gen lenpresyon gen yon planifikasyon nan wo nivo pou kraze pwodiksyon lokal la epi libere plis mendèv pou kapitalis la. N ap pwofite okazyon sa a tou pou nou denonse sa k ap pase nan gran Sid la apre tranbleman tè 14 dawout 2021 an. Jouk jounen jodi a anpil peyizan kontinye ap dòmi anba moso dra ouswa prela yo mete nan lakou lakay yo. Gen lòt se nan kay ki demantibile y ap dòmi. Nenpòt ti sekous kapab konplike sitiyasyon yo pi plis toujou. Nan plizyè komin nan depatman Sid, Nip ak Grandans, menm dlo peyizan yo pa genyen pou yo bwè. Nan premye seksyon Baradè, se bèt peyizan yo ap pouse pou yo pran dlo pou yo bwè. Devan sitiyasyon malouk sa a, FRAKKA rele yon rèl anmwe sekou pou viktim nan katye popilè yo, nan latibonit ak nan gran Sid la. Pou tout rezon sa yo, Fòs Refleksyon ak Aksyon sou Koze Kay ak Alimantasyon (FRAKKA) mande : 1)    Pou mas yo kontinye mobilize kont leta manfouben, piyajè, kriminèl sa a k ap planifye lanmò nou ak disparisyon peyi a nan tèt kole ak Kò Gwoup la 2)    Pou aktè politik yo ak aktè nan sosyete sivil la jwenn yon antant prese prese pou wete peyi a nan men gang ak kòl yo k ap alimante gang ak sapat yo 3)    Pou leta pran bonjan mezi pou repare viktim yo epi mete aladispozisyon yo kay ak byen kriminèl yo Pou FRAKKA Tina Daniel / 37764763                                   Jimmy Michel / 47779187 Philippe François / 48275885 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "FÒS REFLEKSYON AK AKSYON SOU KOZE KAY AK ALIMANTASYON (FRAKKA) Nòt sou sitiyasyon malouk k ap brase bil peyi a Fòs Refleksyon ak Aksyon sou Koze Kay ak Alimantasyon (FRAKKA) ap suiv ak anpil enkyetid sitiyasyon malouk k ap brase bil peyi a. Sitiyasyon latèrè gang ak sapat mete ak gang ak kostim yo tabli nan", "domain": "rezonodwes.com", "date": "2025-11-07 21:52:41", "url": "https://rezonodwes.com/?p=304314", "image_url": null, "xglm_generated_text_wo_prompt": "r tone."}
{"title": "Sou koze dat fondasyon pawas Sen Jozèf Pestèl - Rezo Nòdwès", "text": " Sou koze dat fondasyon pawas Sen Jozèf, tout moun gen tandans rale dat ki fè yo plezi. Genyen ki chwazi rale 1821, gen sa ki di 1866 e menm gen lòt ki pito di se an 1923. Yo tout ka gen rezon paske tout dat sa yo gen plas yo nan listwa pawas la lè nou fouye nan liv ki ekri sou sa. Ann gade kisa ki koz pwoblèm nan tèt moun yo. Alèkle, nou te ka di pa gen yon dat ki egzat lè n’ap pale nan ki lane pawas Sen Jozèf Pestèl fonde. Nan rechèch nou fè nou jwenn de (2) dat ki mete konfizyon nan tèt anpil moun. Premye dat la se ane 1821. Lè nou voye je nan Le télégraphe (Gazette officielle 2 décembre 1821, nou li ke Pestèl Pawas nan lane 1821 lè prezidan epòk la Jan Pyè Bwaye te sòti yon arete ki t ap pral défini yon nouvèl divizyon tèritwa. Dapre otè Linstant A., Linstant Pradeline, Emmanuel Édouard ki sòti “recueil des lois et des actes du gouvernement d’Haïti 1809-1821” Se lwa 6-17 oktob 1821 ki mete Pestèl pawas. Nan liv Du gouvernement civil en Haïti (1905) doktè Lwi Jozèf Janvye a, nou li atik 6 lwa 17 oktòb 1821 la,  Pawas la se yon vil ki te gen yon legliz. Menm nan liv sa, nou li ke mo pawas sou ang administratif, gen yon sans Sivil, relijyèz  ak militè. Mo pawas la egziste anndan konstitisyon 1806 la nan atik 32 a. Se an pawas yo te divize tout teritwa a. Sa vle di mo Komin lan pat poko itilize. Swivan konpreyansyon nou, Pestèl pawas depi lane 1821; se prezidan Jan Pyè Beaye ki t ap pral fè vin pawas. Se paske te gentan pawas ki fè nan tòm istwa Toma Madiou (1827-1843) a, Madiou ekri fraz sa «En récompense du patriotisme des habitants de Pestel et des services qu’ils ont rendus à la cause populaire , leur paroisse est élevé au rang de commune ». Si nan tout dokimantasyon sa nou sot site anwo, se an 1821 nou jwenn Pestèl pawas men lè nou li liv pè Micial M. Nérestant an «L’Église d’Haïti à l’aube du troisième millénaire : essai de théologie pratique et de sociologie religieuse» la, nou jwenn se 1876 ki dat fondasyon. Dat sa gen tout sans li paske se nan lane sa premye kay legliz la te fèt. Anplis, fòk nou pa bliye se 1860 Leta ayisyen te siyen yon konkòda ak Wòm sou zafè legliz. Se apresa anpil kote pral vin reyèlman pawas paske se lè sa yo pral gen legliz. De tout fason, se pa yon konfizyon se pito yon move konpreyansyon. 1821, Pestèl pawas men li plis gen nan sans kote se yon divizyon administratif e militè; tandiske 1876 se vrè dat kote pawas nan vrè sans apostolik la. Sètadi se lè Lepap deklare zòn lan pawas. 1923 menm, anpil moun ap pale a se dat kote Pestèl resevwa premye Pè ki vin viv nan presbitè a. Non pè sa a se yon blan franse ki te rele Guilemot. Anvan li, se te pè ki te konn sòti Ansavo, Jeremi ak Okay ki te konn vin fè mès. N ap fè nou konnen presbitè a te konstwi an 1892; se Leta ayisyen ki te bay 500 pyas pou te konstwi li selon sa istoryen Semexant Rouzier ekri nan liv li a « Dictionnaire géographique et administratif universel d’Haïti illustré ou guide général en Haïti. Vol. I, II, III et IV Imprimerie Breveté Charles Blot, Toronto, 1892.» Pou nou fini, n ap di Pestèl te youn nan premye pawas gransid la. Nan depatman Grandans lan, li vini apre Jeremi (1725), Abriko (1787), Dam Mari (1776), Koray (1809), Ansdèno (1872). James Saint Germain Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sou koze dat fondasyon pawas Sen Jozèf, tout moun gen tandans rale dat ki fè yo plezi. Genyen ki chwazi rale 1821, gen sa ki di 1866 e menm gen lòt ki pito di se an 1923. Yo tout ka gen rezon paske tout dat sa yo gen plas yo nan listwa pawas la lè", "domain": "rezonodwes.com", "date": "2025-11-07 21:52:42", "url": "https://rezonodwes.com/?p=304290", "image_url": null, "xglm_generated_text_wo_prompt": "inue this article with similar tone."}
{"title": "Digicel demanti ke li resevwa kòb pou peye pou yon pwogram asenisman atravè MonCash - Rezo Nòdwès", "text": "Nòt demanti sou  rimè ak mesaj k ap sikile ki ta fe kwè Digicel ta resevwa kòb pou peye pou yon pwogram asenisman atravè MonCash Pòtoprens, Ayiti – Madi 14 fevriye 2023 : Digicel pa resevwa okenn kòb!!!! N ap fè popilasyon an an jeneral konnen ke gen yon rimè ak mesaj k ap sikile ki ta fe kwè Digicel ta resevwa kòb pou peye pou yon pwogram asenisman atravè MonCash. SE MANTI! PA GEN BAGAY KONSA!! Digicel ap voye jete byen lwen tout vye nouvèl sa yo, nou pa resevwa okenn lajan de okenn antite. Mèsi pou bon konprann nou Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt demanti sou rimè ak mesaj k ap sikile ki ta fe kwè Digicel ta resevwa kòb pou peye pou yon pwogram asenisman atravè MonCash Pòtoprens, Ayiti - Madi 14 fevriye 2023 : Digicel pa resevwa okenn kòb!!!! N ap fè popilasyon an an jeneral konnen ke gen yon rimè ak mesaj k ap sikile", "domain": "rezonodwes.com", "date": "2025-11-07 21:52:45", "url": "https://rezonodwes.com/?p=304149", "image_url": null, "xglm_generated_text_wo_prompt": "ntinue this article with similar tone."}
{"title": "Ench : Yon senkantèn jenn etidyan MPP 8èm pwomosyon lekòl Fòmasyon Charlemagne Peralte reflechi sou reyalite peyi a - Rezo Nòdwès", "text": "Senkant jenn gason ak jenn fanm ansyen etidyan MPP nan 8 pwomosyon lekòl fòmasyon politik Charlemagne Peralte ki sòti nan depatman Plato Santral la, reyini anba chapo brigad Vilgar Jacques (BVJ) nan Sant Nasyonal Fòmasyon kad peyizan yo nan dat 11 fevriye 2023 Dimanch 12 fevriye 2023 ((rezonodwes.com))– Pou demare rankont sila selon prensip LFPCP a, ansyen etidyan ak etidyant yo te kanpe pou chante Im nasyonal peyi a ak Im entènasyonal sosyalis la. Animatè rankont lan kanmarad Chavannes JEAN BAPTISTE te mande pou asanble kanpe pou pran yon minit silans pou salye memwa gwo mapou sa, militan sosyalis la :Vilgar JACQUES anpil moun te konnen sou non TON GA. Aprè sa kanmarad Chavannes JEAN BAPTISTE pral esplike kiyès Vilgar JACQUES te ye. Selon Chavannes,  vilgar JACQUES fèt nan lakou Basen Zim  ki nan 3èm seksyon kominal Ench  nan dat 10 Janvye 1954 epi li travèse nan dat 11 Jiyè 2017. Vilgar JACQUES sete pi jèn manb gwoupman ki te rele Jan Batis Chavàn ki fonde nan kòmansman lane 1973. Vilgar te etidye Animasyon pou Chanjman Sosyal andedan MPP. Selon fondatè MPP  a Chavannes JEANBAPTISTE, Vilgar JACQUES,  te pase prèske tout lavil andedan travay MPP pou batay kont tout fòm pwojè dominasyon ak eksplatasyon sou mas popilè espesyalman mas peyizan yo. Vilgar JACQUES sete yon militan revolisyonè angaje disipline nan tout sans tout kote li pase atravè Mouvman Peyizan Nasyonal Kongrè Papay (MPNKP). Chavannes JEAN BAPTISTE te fè yon kout mizantèks sou konjonkti a nan nivo nasyonal, pou esplike ak jèn yo pozisyon yon seri aktè (SDP, FUSION ak ALYE) ki andedan pouvwa PHTK 3èm vèsyon an jounen jodi a pa yo loray kale, se rezilta batay yo mennen kont mas popilè a. Selon Chavannes JEAN BAPTISTE menm ekip reyaksyonè opòtinis sa te debake nan mwa Dawout 2019 nan objektif pou kraze depi nan ze Fowòm Patriyotik Papay (FPP), MPP ak alye li yo t ap òganize. Daprè Pòt pawòl MPP ak MPNKP a Chavannes JEANBAPTISTE, nan menm lojik pou SDP, FUSION ak ALYE kontinye konbat batay mas popilè a fè tout estrateji pou konbat fòm antant k ap kape tankou: MARIOTTE, MONTANA. Pou fè tranzisyon an kanmarad Chavannes JEAN BAPTISTE ta pral pale wol ansyen tout etidyan MPP nan LFPCP andedan BRIGAD VILGAR JACQUES kòm zouti pou ranfòse fòmasyon Politik ak ideyolojik andedan baz yo. Kanmarad Chavannes te salye travay kèk kanmarad ansyen etidyan LFPCP te kòmanse fè nan komin Ench nan menm pèspektiv sa. Se estrikiti ki konpoze ak ansyen etidyan MPP LFPCP k ap travay ak peyizan yo nan tout seksyon kominal Ench lan ki rele GROUP REFLEKSYON POU YON LÒT SOSYETE (GREPS). KISA BRIGAD VILGAR JACQUES LA YE? Selon Chavannes JEAN BAPTISTE, BRIGAD la se yon estrikiti ki pran nesans aprè lanmò kanmarad militan Revolisyonè Vilgar andedan  seksyon edikasyon ak animasyon nan MPP. Ki gen pou misyon kontinye fè fòmasyon Politik ak ideyolojik andedan baz yo nan pèspektiv pou ranfòse kapasite manb ak senpatizan MPP yo nan tout peyi. Selon lidè Peyizan yo Chavannes JEAN BAPTISTE,  aprè plizyè rankont chita pale andedan MPP epi ouvè BRIGAD VILGAR JACQUES ak tout jèn ki pase nan Lekòl Fòmasyon Politik Charlemagne Peralte la (LFPCP). BRIGAD la gen pou misyon ranfòse travay edikasyon popilè atravè fòmasyon Politik ideyolojik manb MPP yo ak senpatizan yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Senkant jenn gason ak jenn fanm ansyen etidyan MPP nan 8 pwomosyon lekòl fòmasyon politik Charlemagne Peralte ki sòti nan depatman Plato Santral la, reyini anba chapo brigad Vilgar Jacques (BVJ) nan Sant Nasyonal Fòmasyon kad peyizan yo nan dat 11 fevriye 2023 Dimanch 12 fevriye 2023 ((rezonodwes.com))-- Pou demare rankont sila selon prensip LFPCP", "domain": "rezonodwes.com", "date": "2025-11-07 21:52:46", "url": "https://rezonodwes.com/?p=304014", "image_url": null, "xglm_generated_text_wo_prompt": "this article with similar tone."}
{"title": "Moise Jean-Charles anonse gwo manifestasyon 6 ak 7 fevriye nan Pòtoprens - Rezo Nòdwès", "text": "Aprèl te fin patisipe nan manifestasyon kont kouvènman PM Ariel Henry a ayè Jedi 2 Fevriye 2023 a, ansyen senatè Moïse Jean Charles anonse mobilizasyon an pral kontinye nan kapital Peyi a 6 ak 7 Fevriye 2023, toujou nan lide pou mande PM Ariel Henry rache manyòk li. Ansyen senatè a estime leta kraze plat atè. PM Ariel pa gen kenn kapasite pou regle anyen nan peyi a. Nap raple, lidè pitit Desalin nan fè deklarasyon sila yo sou plas dam Okap la devan plizyè militan pati a. Depi Okap Depatman Nò, Guyno Duverné pou Rezo Nodwès. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Aprèl te fin patisipe nan manifestasyon kont kouvènman PM Ariel Henry a ayè Jedi 2 Fevriye 2023 a, ansyen senatè Moïse Jean Charles anonse mobilizasyon an pral kontinye nan kapital Peyi a 6 ak 7 Fevriye 2023, toujou nan lide pou mande PM Ariel Henry rache manyòk li. Ansyen senatè a estime leta kraze plat", "domain": "rezonodwes.com", "date": "2025-11-07 21:52:48", "url": "https://rezonodwes.com/?p=303311", "image_url": null, "xglm_generated_text_wo_prompt": "ontinue this article with similar tone."}
{"title": "Daly Valet : Gwo konplo, Moun Pòtoprens pran nan ratyè fè! - Rezo Nòdwès", "text": "Ratyè fè ! Moun Pòtoprens pran nan ratyè fè. Gwoup paramilitè ansèkle kapital la nan Nò, Sid, Lès ak Lwès. Danje dezagreman nan 4 pwen kadino. Moun nan kapital la pa ka fè wonn pòt pou ale nan okenn direksyon nan peyi a san yo pa tonbe sou fwontyè pèsonèl yon gwoup ame trase sou teritwa nasyonal la. Gen plizyè teritwa gwoup ame sou grenn teritwa nasyonal la. Plizyè Kasika. Plizyè anklav tribal. Ou dwe peye pou w pase fwontyè sa yo ou byen ak lajan ou byen ak vi w. Nan direksyon Sid menm, gwoup ame yo rantre nan kès yo chak jou plis kòb nan kolèk dwa pasaj ke Leta ayisyen li menm ta antre nan pèsepsyon taks ak enpo nan rejyon sa.Lè nou gade kat jewografik la nou ka wè gwoup paramilitè yo kadriye kapital la nèt militèman. Eske askyon kowòdone sa yo gen pou wè ak koze gang ak bandi ti vòlè ? Ki enterè yon gang ti vòlè ta genyen pou w mache kraze ak traktè komisarya polis ak mi kloti nan katye rezidansyèl ? Ki enterè ti bandi vòlè ta genyen pou paralize aktivite ekonomik yon peyi nan tout depatman ? Ki enterè ti bandi vòlè ta genyen pou ap masakre ti malere nan katye popilè ak rezidansyèl e fòse anpil moun kite bandonnen kay yo ? Se pa koze gang ti vòlè sa yo ye. Se pito gwo konplo nasyonal ak entènasyonal k ap egzekite. Sendomeng fè fwontyè l tounen paswa pou gwo zam deguè antre Ayiti al jwenn gwoup paramilitè yo. Pandanstan dirijan dominiken fin dechennen nan mande fòs entènasyonal pran kontwòl Ayiti pou yo ak nan enterè yo. Dirijan ayisyen pandanstan konpòte yo tankou ti soufrisken restavèk nan rapò yo ak Leta dominiken. Nou tou pre Etazini la kòm vwazen. Viv Ikrèn jouk an Ewop, peyi blan e ki fè pati pwojè enperyal Loksidan. Ikrèn konble, gate ak lajan plis zam Tonton Sam. Ki enterè menm Tonton Sam sa nan kite Ayiti vwazen l kraze pakanpak, nan pa ede Leta ayisyen jwenn mwayen militè pou defann popilasyon an ak teritwa nasyonal la ? Ki enterè Kanada genyen nan vann Ayiti yon ekip materyèl militè dyòl bòkyè ? Pandanstan Etazini, Chili, Brezil ap mete pwogram sou pye pou fè Ayisyen kite Ayiti. Pandanstan Kanada ap pran tout rès ti kad ak pwofesyonèl fòme Ayiti genyen. Olye yo ede Ayiti ranfòse l antanke peyi, yo afebli l, afebli l jiskaske se yon popilasyon ozabwa ak yon leta zonbi ki rete sou yon teritwa aladeriv.Ayiti pran nan gwo konplo. Daly Valet Bonjour : analiz ou fè yo la eske moun ki alatet peyi a ak,moun ki alatet diplomasi a pa konnen yo? Oswa yo pa remake fay ki genyen ant relasyon diplomasi ayiti e Usa? Oswa se yon chwa yo fè pou stil toujou rete tyoul Usa kote tout lot peyi ap eseye soti tèt yo pou wè si ya pote yon stabilité nan tout sans bay pèp pa yo.si pa gen pyès moun ki di yo nan tèt payi à yo paka asire anyen ke pèp la,yo menm pran destin yo an men. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ratyè fè ! Moun Pòtoprens pran nan ratyè fè. Gwoup paramilitè ansèkle kapital la nan Nò, Sid, Lès ak Lwès. Danje dezagreman nan 4 pwen kadino. Moun nan kapital la pa ka fè wonn pòt pou ale nan okenn direksyon nan peyi a san yo pa tonbe sou fwontyè pèsonèl yon gwoup ame trase sou", "domain": "rezonodwes.com", "date": "2025-11-07 21:52:49", "url": "https://rezonodwes.com/?p=303271", "image_url": null, "xglm_generated_text_wo_prompt": "ontinue this article with similar tone."}
{"title": "Plizyè siyatè Akò Montana mande pou moun onèt, entèg, konpetan ak patriyòt mete tèt ansanm pou retire peyi a anba grif atoufè - Rezo Nòdwès", "text": "Pòtoprens 31 janvye 2023 ((rezonodwes.com))– Òganizasyon ak pati politik siyatè anndan Akò Montana ki siyen nòt sa,  salye kouraj ak detèminasyon pèp ayisyen an, malgre difikilte tout kalte kontinye batay pou konstwi yon sosyete pou lavi  boujonnen. N ap pwofite atire atansyon nou sou wout malèpandje peyi a ap pran kote lavi ak byen sitwayen fanm tankou gason  pa genyen okenn enpòtans nan je otorite Leta yo ak kominote entènasyonal la k ap sipòte pouvwa sa. Pandan 18 mwa, Premye minis defakto a ap dirije peyi a kont tout rès sosyete a, tout moun konstate kondisyon sosyal ak ekonomik popilasyon an vin pi mal, mete sou sa okenn jefò pa fèt pou rezoud pwoblèm ensekirite a ki tounen yon priyorite nasyonal. Se chak jou ki jou gang yo ap deplòtonnen yon nivo vyolans san parèy sou popilasyon an  kote gouvèlman  ap asiste, lè toutfwa li  pa konplis. Konpòtman sa pwouve gang yo se bra ame pouvwa a. Nan sans sa vyolans tounen veritab politik piblik pou pouvwa a, nan lide pou anpeche popilasyon an revòlte kont move kondisyon lavi k ap depafini ak li. Silans konplis pouvwa a douvan seri zak vòl, vyòl, kidnapin ak sasinay sou popilasyon an ak polisye yo se ekspresyon nivo sinik manm gouvèlman sa ak alye li yo. Seri mobilizasyon polisye yo  kont vyolans  nan dat 26-27 janvye akoz sasinay kòlèg yo anba bal bandi san fwa ni lwa mete premye minis Ariel Henry ki deja pat gen lejitimite, toutouni. Li  pa t janm gen  konfyans popilasyon an, jodi an li pèdi otorite l sou lapolis ki se prensipal fòs  pou asire sekirite peyi a, kidonk li pa gen otorite pou l kontinye dirije peyi a. N ap pwofite moman sa pou voye senpati nou bay zanmi, fanmi ak paran tout polisye ki pèdi lavi yo anba machin lanmò pouvwa anplas la.  Zak vòl, vyòl ak sasinay k ap fèt sou popilasyon an ak polisye yo se ekspresyon  mechanste dirijan yo  ki vle kenbe pouvwa a sou san yon pèp ki tounen mati. Douvan Katchouboumbe sa  ki plonje peyi a nan yon twou san fon, n ap lanse yon apèl solanèl bay tout aktè politik ak  sosyete sivil la pou prese prese antre nan konsètasyon pou jwenn yon fòmil pou n  retire peyi a anba grif dirijan iresponsab sa yo ki kenbe peyi a nan wont ak lamizè. Mezanmi, moman an rive pou moun onèt, entèg, konpetan ak patriyòt mete tèt ansanm pou n retire peyi a anba grif atoufè sa yo, Nou mande popilasyon an rete mobilize pou jouk nou kondi  peyi an sou chimen pwogrè ak Devlòpman. Viv yon konsansis lajman laj nan mitan nanchon an !!! Òganizasyon ki Siyen : Pou Otantifikasyon : _______________________ Josué MERILIEN KONBIT  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens 31 janvye 2023 ((rezonodwes.com))-- Òganizasyon ak pati politik siyatè anndan Akò Montana ki siyen nòt sa, salye kouraj ak detèminasyon pèp ayisyen an, malgre difikilte tout kalte kontinye batay pou konstwi yon sosyete pou lavi boujonnen. N ap pwofite atire atansyon nou sou wout malèpandje peyi a ap pran kote lavi ak byen sitwayen", "domain": "rezonodwes.com", "date": "2025-11-07 21:52:52", "url": "https://rezonodwes.com/?p=303020", "image_url": null, "xglm_generated_text_wo_prompt": "e with similar tone."}
{"title": "Daly Valet : Sa k ap regle Ayiti a se pa yon koze gang, ni bandi, se yon gwo konplo! - Rezo Nòdwès", "text": "Gwo konplo ! yon refleksyon Daly Valet Dimanch 29 janvye 2023 ((rezonodwes.com))– Se klè kou dlo kokoye sa k ap regle Ayiti a se pa yon koze gang, ni bandi. Se pito estrateji klasik gwoup paramilitè ki deside kraze Leta ki responsab gouvènans yon peyi. Mwen kòmanse gen bon jan prèv materyèl gen yon peyi etranje ki ap founi gwo zam deguè bay gwoup ame yo Ayiti atravè yon rezo byen monte. Mwen gen bon jan prèv materyèl. Se sa ki motive m ekri pòs sa maten an. Se te toujou ipotèz mwen nan jefò entèlektyèl pou m konprann sa k ap pase Ayiti la depi kèk tan ak koze gwoup ame sa yo nou rele gang lan. Ayisyen ap detui pwòp peyi yo ak konkou e nan kad pwojè makyavelik peyi etranje ki jis vle wè Ayiti detui pakanpak. Se pa yon ti jwèt k ap jwe la Ayiti ak koze bandi yo. Sa pa p fini ni pita ni demen. Sitou pa gen Ayisyen ki nan enterè Ayiti k ap dirije peyi a. Lè nou wè mwen pa pale de politik e se de dyab baka Ajantin yo m pale, sèke se jefò m ap fè an silans pou m rive konprann dinamik vyolans ak tout kalte destriksyon k ap sekwe Ayiti yo la san pran souf. Peyi etranje sa ap regle kont istorik li ak Ayiti nan ame gwoup nou rele gang yo epi destabilize Ayiti, mete l tèt anba jiskaske Ayiti pa peyi ankò e kote Leta a disparèt. Yo tou pre reyisi nan konplo sa. Se peyi sa ki ap premye benefisyè sou tout plan de destriksyon Ayiti. Peyi etranje ostil sa ap pratike teyori gran estratèj chinwa ki rele Sun Tzu ki nan liv klasik li a ki rele  » L’ Art de ka Guerre « . Liv sa anseye ki jan yon peyi ka detui yon lòt peyi san l pa tire yon kout peta. Pa gen lagè dekkare men gen lagè. Sun Tzu se youn nan pi gwo teyorisyen nan kesyon lagè bò kote Italyen Machiavel ak Alman Van Clausewitz. Ayiti pran nan gwo konplo nasyonal ak entènasyonal pou detui l. DV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gwo konplo ! yon refleksyon Daly Valet Dimanch 29 janvye 2023 ((rezonodwes.com))-- Se klè kou dlo kokoye sa k ap regle Ayiti a se pa yon koze gang, ni bandi. Se pito estrateji klasik gwoup paramilitè ki deside kraze Leta ki responsab gouvènans yon peyi. Mwen kòmanse gen bon jan prèv materyèl gen yon peyi", "domain": "rezonodwes.com", "date": "2025-11-07 21:52:53", "url": "https://rezonodwes.com/?p=302868", "image_url": null, "xglm_generated_text_wo_prompt": "ntinue this article with similar tone."}
{"title": "Pap François : Omoseksyalite pa yon krim, se yon peche! - Rezo Nòdwès", "text": "Daprè Pap François Omoseksyalite Pa Yon Krim Nan yon entèvyou li bay jounal AP (Associated Press), Pap Francois kritike ansanm lwa ki kriminalize omoseksyalite. Pap la fè konnen Bonye renmen tout pitit li yo jan yo ye a, pandan li tou pwofite lanse apèl bay tout responsab legliz Katolik ki apiye lwa sa yo pou yo akeyi moun LGBTQ yo nan legliz la. Yon lòt bò, Pap François admèt evèk Katolik yo nan kèk rejyon mond lan apiye ansanm lwa ki kriminalize omoseksyalite kòm yon zak enjis. Pap la atribye atitid sa yo ak enfliyans kiltirèl e li di fòk yo tanmen yon pwosesis chanjman pou rekonèt diyite tout moun. N ap raple se premye fwa Pap François fè yon deklarasyon ouvè e ki sipòte piblikman ansanm lwa ki pou pwoteje kominote LGBTQ a. Malgre kòmantè Pap la pa depaman ak apwòch jeneral souvren pontif la genyen vizavi kominote LGBTQ a. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Daprè Pap François Omoseksyalite Pa Yon Krim Nan yon entèvyou li bay jounal AP (Associated Press), Pap Francois kritike ansanm lwa ki kriminalize omoseksyalite. Pap la fè konnen Bonye renmen tout pitit li yo jan yo ye a, pandan li tou pwofite lanse apèl bay tout responsab legliz Katolik ki apiye lwa sa yo pou", "domain": "rezonodwes.com", "date": "2025-11-07 21:52:55", "url": "https://rezonodwes.com/?p=302588", "image_url": null, "xglm_generated_text_wo_prompt": "ontinue this article with similar tone."}
{"title": "Gadkòt meriken rapatriye 30 Ayisyen ke yo te pran tou pre Kiba - Rezo Nòdwès", "text": "Mèkredi 25 janvye 2023 ((rezonodwes.com))– Sèvis gadkot Okap resevwa madi 24 janvye a 30 Ayisyen gadkot ameriken rapatriye poutèt yo tap tante rantre ilegalman Etazini nan tibato. Se 19 janvye pase, Konpatriyòt sila yo te pran kanntè nan zile Latòti depatman nòdwès e Gadkot ameriken arete yo vandredi 20 touprè Kiba, daprè eksplikasyon kèk nan yo. Nap presize nan 30 Rapatriye yo gen 5 fanm ak 2 timoun. Charles Belgarde inspecteur IBESR nò te vini pou resevwa Timoun yo ki pat akonpanye. Depi Okap Guyno Duverné Pou Rezo Nòdwès Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 25 janvye 2023 ((rezonodwes.com))-- Sèvis gadkot Okap resevwa madi 24 janvye a 30 Ayisyen gadkot ameriken rapatriye poutèt yo tap tante rantre ilegalman Etazini nan tibato. Se 19 janvye pase, Konpatriyòt sila yo te pran kanntè nan zile Latòti depatman nòdwès e Gadkot ameriken arete yo vandredi 20 touprè Kiba, daprè eksplikasyon kèk nan", "domain": "rezonodwes.com", "date": "2025-11-07 21:52:56", "url": "https://rezonodwes.com/?p=302489", "image_url": null, "xglm_generated_text_wo_prompt": "ontinue this article with similar tone."}
{"title": "REPT mande : ‘’Envesti nan moun, fè edikasyon yon priyorite’’ - Rezo Nòdwès", "text": "Pòtoprens, 24 janvye 2023 Nòt pou laprès Nan okazyon 24 janvye sa ki make senkyèm Jounen Entènasyonal ledikasyon, Regwoupman Edikasyon Pou Tout Moun (REPT) ap atire atansyon gouvènman an plas la ak popilasyon an sou nesesite pou fè ledikasyon tounen tout bon vre yon priyorite nan peyi a kote tifi ak tigason gen menm posibilite pou ale men tou kote yo ka jwenn yon bon kalite edikasyon san okenn diskriminasyon sou baz sèks yo, kote tou tout timoun k ap viv avèk yon defisyans nan kò yo oubyen nan lespri yo, tout jenn ak tout granmoun gen menm posibilite pou jwenn bon kalte edikasyon, tout tan n ap viv. Ledikasyon pa dwe priyorite nan bouch sèlman. Li dwe yon priyorite pou tout moun ka jwenn li. Fòk tout moun ladann. Se yon dwa tout moun genyen pandan tout vi nou jan manman lwa peyi a ak enstriman entènasyonal Ayiti ratifye yo di sa. Nou menm nan REPT nou konstate zafè edikasyon an pa yon priyorite pou otorite yo lè n ap gade eta pifò lekòl piblik nan Pòtoprens, nan lòt vil nan peyi a ak nan seksyon kominal yo ak lè nou gade tikras mwayen fonsyonmam yo genyen anpil nan yo ki pa menm genyen yon bon lokal pou resevwa elèv yo  ak materyèl yo. Nou ka pran tou kòm egzanp bidjè leta ki pa sispann ògmante pandan y ap diminye lajan yo mete pou edikasyon. Nan bidjè lane 2021-2022, te genyen 13.1% ki te konsakre pou edikasyon. Nan nouvo bidjè 2022-2023 a, Leta mete l nan 11.2%. Kidonk, yo retire preske 2% nan bidjè edikasyon an. Sa montre aklè kòman otorite yo pa bay zafè edikasyon enpòtans alòske sitiyasyon popilasyon an vin pi difisil, kote mizè ak povrete ak ensekirite ap kale manman ak papa pitit. Ane sa, Jounen Entènasyonal edikasyon ap selebre anba tèm : ‘’Envesti nan moun, fè edikasyon yon priyorite’’. Pou nou menm nan REPT, bon kalte ledikasyon pou tout moun se yon priyorite. Nou kwè tou, si nou vle mete peyi a sou wout transfòmasyon, pi bon kondisyon lavi, devlopman ak pwogrè, li nesesè pou Leta envesti nan edikasyon epi fè l tounen yon priyorite nan reyalite a. Nan sans sa, n ap mande gouvènman ki la ak manm meri ki la yo kòm yon kolèktivite teritoryal yo pou pran responsabilite yo. Pran responsabilite a pa vle di konstwi kèk lekòl sèlman. Nou mande pou piti pou Leta mete nan aplikasyon plan 2020-2030 sou edikasyon an tout bon vre. Regwoupman Edikasyon Pou Tout Moun (REPT) ap renouvle detèminasyon l pou l kontinye batay tout kote nan peyi a pou ranfòse kapasite pledwaye manm nan  popilasyon an nan lide pou defann  dwa yo genyen pou jwenn edikasyon. Nou envite òganizasyon sosyal, demokratik ak popilè, yo menm tou, kontinye goumen pou fè edikasyon tounen yon priyorite tout bon vre nan peyi a. _____________________ William Thélusmond Dir è ktè Egzekitif REPT Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, 24 janvye 2023 Nòt pou laprès Nan okazyon 24 janvye sa ki make senkyèm Jounen Entènasyonal ledikasyon, Regwoupman Edikasyon Pou Tout Moun (REPT) ap atire atansyon gouvènman an plas la ak popilasyon an sou nesesite pou fè ledikasyon tounen tout bon vre yon priyorite nan peyi a kote tifi ak tigason gen menm posibilite", "domain": "rezonodwes.com", "date": "2025-11-07 21:52:58", "url": "https://rezonodwes.com/?p=302401", "image_url": null, "xglm_generated_text_wo_prompt": "inue this article with similar tone."}
{"title": "Ki kategori Ayisyen k ap viv USA ki pa kapab esponsò pou moun ann Ayiti? - Rezo Nòdwès", "text": "Atik sa pa bay enfòmasyon sou nouvo program imigrasyon Biden lan ni sou kijan pou Aysyen ranpli fòm I-134A lan pou yo mande imigrasyon amerikèn pou otorize on fanmi yo oswa on zanmi yo rantre USA. Gen anpil jounal ki pale de sa ak jounalis ki fè live sou sa deja. Li pito pale de kèk ti enplikasyon yo ka rankontre apre yo fin soumèt fòm lan. Tout dabò, an défini kiyès ki Aysyen kap viv an Ayiti. Yon Aysyen kap viv an Ayiti se on Aysyen ki pa jam kite Ayiti oswa yon Aysyen kap viv nan yon lòt peyi ilegalman oswa san rezidans peyi sa. Lwa sou imigrasyon konsidere Aysyen kap viv san papye nan peyi lòb bò dlo kom Aysyen kap viv an Ayti. Kidonk yo tout elijib pou benefisye de program lan. Te m raple w ke on Aysyen kap viv san papye USA elijib pou program lan tou. Sof ke, lè demand dantre yo a approuve, mem jan ak sa ki nan lòt peyi etranje yo ilegalman, yo ka oblije rantre Ayiti pou yal fini prosesis la. Li klè ke on Aysyen ki natiralize oswa ki gen rezidans nan lòt peyi pa elijib pou program la paske yo pap viv Ayiti ankò selon konstitisyon aysyèn lan. Kounyea, an n gade ki Aysyen ki elijib pou yo vin on esponsò. Se pa sèlman Aysyen kap viv USA ki ka esponsò on Aysyen kap viv Ayiti. Nenpòt moun kap viv legal USA, kelte Ameriken, Kanadyen, Dominiken, Chinwa Risyen, oswa Meksiken ka esponsorize on Aysyen kap viv Ayiti. Sepandan, an plis ke fòk moun nan legal nan USA, fòk li ka an mezi tou pou l sipote tèt li finansyèman avan ke l vle sipòte yon lòt moun. Sa vle di ke Haïtien ou moun ka viv USA legalman ki pap travay oswa kap viv anba liy povrete a [poverty line: ki fè mwens ke $15.000 pa ane an mwayèn], ki nan welfare, ki nan food stamps ki nan program housing, ki dwe leta kòb taks ak kòb prè etidyan, ki gen move kredi, ki nan problèm ak lalwa ka on esponsò men yo ka gen difikilte pou imigrasyon aprouve demand yo a. Brèf, lap difisil pou on Aysyen oswa kap viv USA legalman kap resevwa asistans gouvènman an esponsorize on moun pou rantre USA, Kounyea, ki konsèy nou ka bay Aysyen ki vle esponsorize up ak Aysyen ki vle benefisye de program lan Avan w aplike pou on fanmi ou zanmi pou l rantre USA, asire w ke w reponn a tout kritè imanitè yo. On lòt pwen enpòtan pou w konsidere, mem si lalwa di nenpòt ki moun ka rantre nenpòt ki moun, pa etone w ke nan dezyèm faz la, imigrasyon mande w pou w etabli lyen de parante w ak benefisyè potansyèl la. Aplikasyon an se on demand dantre li ye. Pa gen garanti ke imigrasyon amerikèn ap aprouve l. Kidonk, poko di moun ke w pral pati oswa ke intèl pral rantre USA. Dr. Bobb Rousseau Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Atik sa pa bay enfòmasyon sou nouvo program imigrasyon Biden lan ni sou kijan pou Aysyen ranpli fòm I-134A lan pou yo mande imigrasyon amerikèn pou otorize on fanmi yo oswa on zanmi yo rantre USA. Gen anpil jounal ki pale de sa ak jounalis ki fè live sou sa deja. Li pito pale de", "domain": "rezonodwes.com", "date": "2025-11-07 21:53:00", "url": "https://rezonodwes.com/?p=301243", "image_url": null, "xglm_generated_text_wo_prompt": "ontinue this article with similar tone."}
{"title": "Lakay | Morelim | Tanbou Pale : »Jou lagrandyab sipòte yon pwojè, se kontrè a ki ap bon pou nou » - Rezo Nòdwès", "text": "Soti nan direktwa : LAKAY/ MORELIM/ Tanbou Pale Nòt pou fikse pozisyon nou nan konjonkti a. Lendi 9 janvye 2023 ((rezonodwes.com))– Nou wete chapo nou byen ba pou salye kouraj popilasyon ayisyen an ki ap goumen anba tout kalamite pou eseye rete an vi. Ane 2022 a se te yon ane terib pou majorite ayisyen nan peyi a. Menm jan sa te toujou ye depi anviwon 11 lane anba rejim kowonpi ak kriminèl phtk a. Pandan finisman ane 2022 a, kalvè ayisyen yo te kontinye pou pi rèd. Masak, vyòl, vòl ak zak kidnapping yo pa t janm sispann. San bliye sitirasyon sosyo ekonomik mas pèp la ki vin pi degrade. Nou fini ane 2022 a ak yon nivo enflasyon jiska 39%. Sa vle di nou deja fè tèt nou yon lide klè kijan majorite pèp ayisyen an pa ka moute chodyè nan dife, anpil fanmi pa rive bwè soup tradisyonèl premye janvye 2023 a akoz jan bagay yo vin konplike. Se domaj pou koumansman 2023 a, nou pa ka menm pèmèt tèt nou espere anyen pral amelyore ak menm ekip ki kenbe peyi a anba grif yo depi byen lontan an. Sa k fè nou pa menm ka fè tèt nou yon bon swè pou nouvo ane a. Dayè lennmi nou yo anndan kou andeyò peyi a deja anonse nou yo pa p wete jenou yo sou kou nou. Yo pa p ba nou yon ti chans pou n respire. Nan finisman ane 2022 a, anpil moun te sezi wè kijan peyi Etazini ak Kanada te anonse sanksyon kont yon seri dirijan politik ak moun nan boujwazi a. Dirijan peyi sa yo fè konnen yo pran sanksyon kont moun sa yo paske non sèlman yo se trafikan dwòg men tou se moun sa yo k ap enpòte zam nan peyi a, distribye bay kriminèl nan katye popilè yo pou kontinye mete dlo nan je pèp ayisyen an. An jeneral, tout ayisyen mete yo dakò gouvèlman Etazini ak Kanada pa aprann yo anyen sou moun sa yo. Paske ayisyen te byen konnen moun sa yo te toujou nan move zafè. Kesyon anpil moun poze, poukisa Etazini ak Kanada deside likide eleman sa yo jodi a? Paske se moun yo ki te toujou ap rann peyi enperyalis sa yo sèvis kont enterè peyi Dayiti. Se nan sikonstans sa a, sektè prive a, boujwazi an Ayiti a pral pran yon pozisyon piblik nan dat 8 desanm ane pase a, kote yo avwe se yo menm ki te kenbe peyi a nan goj. Boujwazi a di tout moun ki te gen dout, yo pa bezwen doute ankò paske se yon menm ki t ap toupizi mas pèp la nan mete tchoul yo sou pouvwa, fè kontrebann epi achte zam pou touye mas pèp la nan katye popilè yo. San nou pa bliye endistri kidanpping nan ki rapote yo anpil lajan. Etandone nan premye seri sanksyon yo, Etazini te di klèman nan yon nòt jistifikatif, sanksyon sa yo se pa pou pini moun yo men se pou fòse yo chanje konpòtman. Sa vle di se yon ti tap sou do men peyi enperyalis yo t ap bay pyon sa yo ki ta sanble gen ti pwoblèm ak tchoul yo gen sou pouvwa pou kounyè a Aryèl Anri. Sa vin parèt a klè pou tout moun a travè dènye akò premye minis de fakto a jwenn ak eleman sa yo ki sanksyone pou move zafè pou ranfòse pouvwa l jis pou 2024. Ane 2022 a fini, kalamite pèp ayisyen an sanble pako sou wout pou kaba. Kowalisyon ki sou pouvwa a ak Aryèl Anri nan tèt li sèmante yo pa p lache pouvwa a konsa konsa. Dayè, non sèlman entènasyonal la te deja ap kore yo, jodi a sektè prive mafya ki te an rebelyon kont Aryèl oblije kouri al pote kole ak li. Sanksyon Kanada ak Etazini yo koumanse pote rezilta pou yo. Si gang ak sapat yo te anonse yo fè lapè antre yo, gang ak kostim nan sektè prive a anonse menm bagay la tou. Kounyè a nou ka di, lènmi mas pèp la rezoud kontradiksyon nan mitan yo batay la ap konsantre totalman kont pèp ayisyen an. Jenosid la ap rapousib wout li. Ki altènativ ayisyen genyen fas ak sa nou ye la a? Ariel sanble ap vanse nan egzekite byen pwòp misyon Core group la ba li a. Li rive moute yon swadizan wo konsèy tranzisyon pou konseye l epi ranfòse pouvwa totalitè l la. Misyon òganize eleksyon fo mamit, chanjman konstitisyon ki se youn nan pi gwo pwen nan ajanda entènasyonal la gen la a pou Ayiti sanble sou wout pou pran fòm ak nouvo akò sa a. Politik pou fasilite Ayisyen kontinye migre Etazini gouvèlman Biden nan sot anonse la a moutre moun ki byen konprann poukisa Etazini ankouraje politik gangstè kriminèl nan peyi a depi plis pase 11 zan. Yo fè Ayiti tounen lanfè pou pitit li, epi yo ap ankouraje jenn fanm ak jenn gason diplome al bourike lakay yo. Konsa y ap afebli rezistans pèp ayisyen an nan ranfòse asistana djaspora a. Ayisyen ki pran sa a kòm yon bon bagay yo jis pa pran tan pou reflechi ase. Etazini pa p janm fè anyen ki nan enterè Ayiti. Sa pwouve istorikman. Sèl sa ki rete nou se rezistans sou kèlkilanswa fòm nan. Sèl jan pou nou sove peyi a anba grif enperyalis core group yo se rive mete sou pye yon pol rezistans òganize nan tout peyi a. Òganizasyon pwogresis yo dwe bay tèt yo mwayen pou sa. Pou fini, n ap di pèp ayisyen an kontinye mennen konba lejijtim li pou yon lot modèl lavi nan peyi a. Lagrandyab pa p janm pou nou. Jou nou wè lagrandyab ap sipòte yon pwojè, nou mèt konnen se kontrè a ki ap bon pou nou. Nou ankouraje pèp la òganize rezistans li jan l konnen pou l soti tèt li nan twou san fon an. Men tou nou ankouraje òganizasyon powogresis yo nan peyi a pou jwe vrè wòl avangadis yo nan enterè batay pèp la. Sèl pèp la ki ka sove pèp la! Viv Ayiti! Viv batay liberasyon pèp Ayisyen an! Viv solidarite nan mitan pèp! Pou otantifikasyon LAKAY: Rigaud Velumat, 4072-1509 MORELIM: Nelio Petit-Homme, 3102-9498 KONBIT TANBOU PALE: Nouvolib Ayibohio Bakongo, 3752-5350 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Soti nan direktwa : LAKAY/ MORELIM/ Tanbou PaleNòt pou fikse pozisyon nou nan konjonkti a. Lendi 9 janvye 2023 ((rezonodwes.com))-- Nou wete chapo nou byen ba pou salye kouraj popilasyon ayisyen an ki ap goumen anba tout kalamite pou eseye rete an vi. Ane 2022 a se te yon ane terib pou majorite ayisyen nan", "domain": "rezonodwes.com", "date": "2025-11-07 21:53:03", "url": "https://rezonodwes.com/?p=301210", "image_url": null, "xglm_generated_text_wo_prompt": "ontinue this article with similar tone."}
{"title": "Lapolis arete 9 bandi epi sezi 2 machin ak yon zam nan 3 operasyon nan Latibonit - Rezo Nòdwès", "text": "9 bandi arete, 2 machin ak 1 zam sezi nan 3 operasyon kont bandi Latibonit NOT POU LAPRES Samdi 7 janvye 2023 ((rezonodwes.com))– Jedi 5 janvye, UDMO Latibonit arete Evens Alexandre ak yon zam ilegal apre Lapolis te gen alèt sou machin li tap kondwi a ki te gen 3 sispek ladan. 2 lot yo sove pandan operasyon an, detni an ap reponn kesyon SDPJ Latibonit. UDMO Gonayiv ak Senmak mennen yon gwo operasyon  vandredi 06 janvye 2023 kont 2 gang nan komin Montrouis ki tap afwonte antre yo epi mete gwo panik sou wout nasyonal #1 a. Gen yon gang ki soti nan lokalite Jalouzi epi lot la soti nan lokalite Vendum. Lapolis entèpele 13 nan yo, SDPJ nan Senmak kenbe 6 apre odisyon yo, ki se: Franky camelus,, Nauly Eugène, Desrivieres Dideley, Boniface Davidson, Louis Michelet, Toussaint Godson. Vandredi 6 janvye, lapolis nan Senmak arete Romiald Luzincourt, yon chofè bus kap fè trajè Potoprens/Senmak apre li ta pase nan yon wout krochi zòn Moro ak pasaje li tap transpòte, kote lapolis Senmak entèdi machin sikile apre 6zè nan aswè. Bandi ki soti nan Lyankou kidnape 2 nan pasaje yo. Chofè sa ap reponn Kesyon sèvis envestigasyon Senmak. Komisarya Gonayiv arete Wilton, yon bandi baz Gran Grif Savien ki te vin kache Raboto apre popilasyon zòn sa te denonse l epi remèt li bay lapolis. Gonayiv, 7 janvye 2023 Sèvis Depatmantal kominikasyon Latibonit Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "9 bandi arete, 2 machin ak 1 zam sezi nan 3 operasyon kont bandi Latibonit NOT POU LAPRES Samdi 7 janvye 2023 ((rezonodwes.com))-- Jedi 5 janvye, UDMO Latibonit arete Evens Alexandre ak yon zam ilegal apre Lapolis te gen alèt sou machin li tap kondwi a ki te gen 3 sispek ladan. 2 lot", "domain": "rezonodwes.com", "date": "2025-11-07 21:53:05", "url": "https://rezonodwes.com/?p=301097", "image_url": null, "xglm_generated_text_wo_prompt": "ntinue this article with similar tone."}
{"title": "Ansyen konsil Fritz Dorviliers denonse Anbasadè Kanada ki louvri bouch li lè l vle nan zafè Ayiti - Rezo Nòdwès", "text": "Vendredi 6 janvier 2023 (( rezonodwes.com ))— Ansyen konsil Ayiti nan Montréal, Doktè Fritz Dorviliers, soti finalman nan silans li pou l eksplike rezon ki fè minis afè etranjè a, Jean Victor Genelus, revoke l. Revokasyon sa a ki vini sou yon fòm transfè pou Panama epi apre 10 jou sou yon rapèl nan Pòtoprens li eksplike nan mikro Matin Debat ke “se deklarasyon sou machin blende ki kòmande Kanada yo ki ala baz sanksyon” miz aleka ke rejim restavèk Ariel Henry “pran kont li”. Dòk Dorviliers pwofite pou di pandan yo repwoche l pou yon bagay ki jis li di, Anbasadè Kanada ann Ayiti pale lajman laj nan tout dosye ki konsène Ayiti. Diplomat la ta sanble vle fè konparezon ant sa blan ka fè lakay nou e li pa pèmèt ou fè l lakay li paske se li menm ki gwo ponyèt. Dorviliers ki te pwòch ansyen prezidan Jovenel Moise (PHTK2) ak manm nan ekip Claude Joseph ki enfeste diplomasi a ak  ti zanmi pa l sitou nan zòn Ewòp la, dapre yon dal denonsyasyon, ta toujou ap viv Monreyal sou yon viza dapre sa yon sous diplomatik te fè Rezo Nòdwès konen lane dènyè. Kanada, pou konnye a apre gwo eskandal ki te genyen nan Rwanda, ta sanble ap pare tèt li pou vinn okipe Ayiti nan plas Etazini. Anbasadè li ki sou teren an kontinye konpòte tèt li kòm Gouvènè peyi a eke Ariel Henry se avèk yo l ap travay. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vendredi 6 janvier 2023 ((rezonodwes.com))— Ansyen konsil Ayiti nan Montréal, Doktè Fritz Dorviliers, soti finalman nan silans li pou l eksplike rezon ki fè minis afè etranjè a, Jean Victor Genelus, revoke l. Revokasyon sa a ki vini sou yon fòm transfè pou Panama epi apre 10 jou sou yon rapèl nan Pòtoprens li eksplike", "domain": "rezonodwes.com", "date": "2025-11-07 21:53:06", "url": "https://rezonodwes.com/?p=301017", "image_url": null, "xglm_generated_text_wo_prompt": "ntinue this article with similar tone."}
{"title": "3 bandi “400 Mawozo” tonbe anba bal lapolis - Rezo Nòdwès", "text": "Lapolis rekipere y on zam lagè nan Dival, komin Kwadèboukè Gen 3 bandi ame ki fè pati gang “400 Mawozo” ki blese mòtèlman ayè lendi 2 janvye a nan Dival, Kwadèboukè nan echanj kout zam avèk lapolis. Gen yon fizi daso, M-16, Fòs lòd yo rive rekipere nan kad operasyon sa kote gen yon polisye ki sòti blese tou. Ranfòse kapasite operasyonèl lapolis la epi kontinye mete presyon sou gang ame yo pou demantle yo se 2 nan priyorite Wo-kòmandman Polis nasyonal la defini pou nouvèl ane a. Operasyon yo pap kanpe e dispozitif pou asire yon prezans polisyè nan lari a ap kontinye pou prevni oubyen reprime tout menas ki gen pou objektif kreye latroublay oubyen mete dlo nan zye fanmi ayisyèn yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lapolis rekipere yon zam lagè nan Dival, komin Kwadèboukè Gen 3 bandi ame ki fè pati gang “400 Mawozo” ki blese mòtèlman ayè lendi 2 janvye a nan Dival, Kwadèboukè nan echanj kout zam avèk lapolis. Gen yon fizi daso, M-16, Fòs lòd yo rive rekipere nan kad operasyon sa kote gen yon polisye ki", "domain": "rezonodwes.com", "date": "2025-11-07 21:53:08", "url": "https://rezonodwes.com/?p=300806", "image_url": null, "xglm_generated_text_wo_prompt": "ontinue this article with similar tone."}
{"title": "Pou 2023 pa sanble ak 2022, MODEP sonnen lanbi mobilizasyon popilè a bonè bonè - Rezo Nòdwès", "text": "ANN SONNEN LANBI MOBILIZASYON POPILÈ A BONÈ BONÈ, POU 2023 PA SANBLE ak 2022 Nan okazyon 219 lane endepandans peyi a, MODEP salye memwa tout zansèt nou yo ki te batay pou bannou yon peyi granmoun apre gwo kal yo te bay lame fransè a. Mouvman Demokratik Popilè (MODEP) wete chapo l devan kouraj mas yo ki brave ensekirite, represyon, masak pou pran lari kòm espas politik pou denonse modèl Leta boujwa, kowonpi, kriminèl, restavèk la ki pa sispann krache sou batay zansèt nou yo, aplike politik ekonomik ak desizyon politik nan enterè boujwazi a ak peyi enperyalis yo, kont enterè mas yo. Divès batay mas yo mennen pou chanje kondisyon lavi yo epi mete yon Leta sèvitè ki mete lavi moun, anviwonman, kilti ayisyen an nan mitan tout dezisyon politik pa rive nan objektif yo akoz peyi enperyalis, boujwazi sanginè yo vle toujou kenbe gouvènman konwonpi, bandi PHTK a ki fin sabote tout enstitisyon demokratik peyi a, piye resous Leta a, moute pri gaz nan ponp yo pou moute gaz nan vant mas yo. Lane 2022 a kite yon gou anmè nan bouch mas yo akoz lavi chè, represyon, ensekirite, men tou akoz “gòl ak men” yo pran  nan men yon bann lidè ki pa ka kenbe grangou. Lidè sa yo ki pa gen plim anba vant yo tèlman yo ranpe mare sosis yo ak rejim PHTK-Aryèl la, boujwazi kriminèl machann zam yo ak kominote entènasyonal la pou pase anba pye tout pwopozisyon pou soti peyi a nan sitiyasyon li ye a. Yo  mache siyen divès akò tankou sa 11 sektanm nan ki rantre mas yo pi fon nan mizè. Menm aktè yo mete kanpe yon nouvo akò pou pwolonje manda Aryèl pou 14 mwa ak yon “Haut conseil de transition” mannigèt ak kèk grenn politisyen rat do kale ki pase anba pye konstitisyon peyi a. Ki byen koukou te fè pou frize pou li ta rele pitit li frizelya ? ki sèvis rejim PHTK-Aryèl ak alye yo rann peyi a pou yo ta pwolonje pouvwa l pou 14 mwa anplis ? Tout desizyon rejim sa pran tankou: moute pri gaz, pri paspò, pri lisans, kous machin, pri manje, ensekirite ak kraze tout enstitisyon demokratik yo se kont mas yo. Sa parèt klè tankou klewòz si mas yo pa leve kanpe bonè pou dechouke  rejim sa, se menm ekonomi kolonyal la ki pral aplike nan peyi a, menm pwojè kreye chomaj, lamizè, koripsyon ak kraze pwodiksyon nasyonal la. Batay la pral pi difisil pou mas yo paske rejim nan vle gen militè etranje ki akonpaye l pou kenbe peyi a nan plis depandans epi likide tout ti rès resous peyi a bay anttrepriz miltinasyonal yo. Pwojè okipasyon militè etranje sou pretèks batay kont ensekirite pwograme a se yon pwojè mete baboukèt nan bouch mas yo pou pa denonse modèl pwojè Leta a. Mas yo pa dwe kite diskou pachiman batay kont ensekirite vire lòlòy pou yo pran kaka poul pou ze. Pwojè okipasyon militè a se pa yon pwojè pou bay pèp ayisyen sekirite, men pito pou bay pwojè kapitalis yo tankou : pwojè dap piyanp sou tè, pwojè zòn franch endistriyèl, touristik, agwo endistriyèl , pwojè piyaj resous natirèl anba tè peyi a sekirite. Pou mas yo, okipasyon militè a se yon pwojè k ap pote plis mizè, kadejak sou fanm ak ti gason, lage medam yo ak pitit san papa, maladi enpòte, destriksyon anviwonman peyi a elatriye. Se yon  pwojè pou kontinye kenbe mas yo nan lapèrèz ak nan kras. Pwojè òganize yon eleksyon pike kole ak rejim sa, anba bòt militè etranje oubyen anba dyòl zam gang ame, se yon pwojè pou kontinye mete sanginè, kowonpi nan tèt Leta a pou bay pwojè kolonyal ki ap aplike nan peyi a lejitimite. Fas ak katastwòf sa ki anonse a, mas yo, òganizasyon popilè yo, òganizasyon peyizan yo, sendika ouvriye yo, òganizasyon dwa moun yo, òganizasyon etidyan pwogresis yo, moun nan katye popilè yo, chomè yo dwe sonnen lanbi mobilizasyon popilè a pou dechouke modèl Leta sa epi mete kanpe yon Leta sosyalis ki chita sou yon pwojè libète ak byennèt pou tout moun. Lane 2023 a se lane pou mouvman popilè ayisyen an leve nivo konsyans li sou responsablite li genyen pou batay pou yon lòt kalite sosyete. Edikasyon popilè, Konsyantizasyon, òganizasyon popilè, mobilizasyon popilè, detèminasyon, solidarite se zouti pou chavire sistèm peze souse a ! Pou MODEP : Peterson DEROLUS Guy NUMA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "ANN SONNEN LANBI MOBILIZASYON POPILÈ A BONÈ BONÈ, POU 2023 PA SANBLE ak 2022 Nan okazyon 219 lane endepandans peyi a, MODEP salye memwa tout zansèt nou yo ki te batay pou bannou yon peyi granmoun apre gwo kal yo te bay lame fransè a. Mouvman Demokratik Popilè (MODEP) wete chapo l devan kouraj mas", "domain": "rezonodwes.com", "date": "2025-11-07 21:53:09", "url": "https://rezonodwes.com/?p=300749", "image_url": null, "xglm_generated_text_wo_prompt": "nue this article with similar tone."}
{"title": "«David» : Yonn nan pi bèl mesaj fratènite ak solidarite nan Compas Direct ayisyen an - Rezo Nòdwès", "text": "Lendi 2 janvye 2023 ((rezonodwes.com))– Compas Direct kòm yonn nan prensipal anblèm mizikal ayisyen an, pa sispann ede nou dekouvri kijan nan diferan moman mizisyen yo rive pwodui zèv ki pote anpil bèl mesaj lanmou, fratènite ak solidarite. Gwoup DP-Express ranpòte gwo lamayòl nan divès konpozisyon li yo. Nan tèks sila n ap pale de « David », yonn nan pi bèl zèv mizikal DP-Express kite pou nou. Nou ka di san voye wòch kache men, li difisil pou n ap pale de chedèv nan mizik Compas Direct pou nou rale « David ». Mizik « David » la soti an 1980. Se Antoine Emmanuel Rossini JEAN BAPTISTE alyas Ti Manno ki depoze vwa sou chedèv sila. E se yonn nan pi bèl mizik konpozitè ayisyen te ka pwodui nan tout istwa mizik an Ayiti. Nou pral eseye gade diferan paramèt nan mizik sila ki rann li si patikilye. Pami moun ki konpoze mizik sa genyen: Mayestwo Eddy WOOLEY, Raoul DENIS Jr, Antoine Emmanuel Rossini JEAN BAPTISTE, pou nou site non sa yo sèlman. Se nan estidyo sine Triomphe mizisyen yo anrejistre mizik la epi plak \\ albòm nan tou ki pote tit «David». Kontèks Pou nou pi byen konprann mizik « David » la, li enpòtan pou nou pale de kontèks konpozisyon an. Gwoup mizikal ayisyen ki te pote non DP-Express la t ap krache dife nan ane 1970 ak 80 yo. Nan zafè se te yon fòmasyon mizikal toulimen. Polimik DP-Express ak Scorpio te alimante monte an pisans gwoup DP-Express sa pi plis toujou. Men aksyon ki pral mennen reyalizasyon mizik la pase an 1979. Pandan yon toune nan zantiy yo, yon mechan siklòn “David” anvayi mizisyen yo. Nan moman sa, mizisyen DP-Express yo te Gwadloup nan yon espas ki rele La Cocoteraie, selon temwanyaj Raoul DENIS Jr, ansyen mizisyen gwoup la. Dlo pete sou yo. Sa ki pral fè yo oblije monte al kache sou tout objè yo jwenn anndan La Cocoteraie. Li enpòtan pou nou raple, yonn nan mizisyen ki te lakòz siklòn nan bare gwoup la Gwadloup se Ti Manno, chantè vedèt la ki pa te menm kote ak rès mizisyen yo.  Atis la te desann nan espas kote fanatik li yo te rezève pou li. Ti Manno te gen anpil admiratè nan zantiy yo. Sa ki lakòz lè l al jwe, li te toujou gen fanatik ki vin chache li pou l al dòmi yon kote espesyal. Detay sila yo enpòtan anpil pou plizyè rezon. Yo ede nou konprann enpak Compas-Direct, Ti Manno sitou te genyen nan zantiy yo nan ane 1970 yo. Se konsa, nan chita tann Ti Manno, avyon ale kite gwoup la Gwadloup. Ti Manno li menm retoune nan kote li te ye avan ak zanmi li yo epi rès mizisyen yo retounen La Cocoteraie. Se konsa lapli kòmanse tonbe, dlo anvayi yo, yo pran nan kouri. Tout mizisyen se kouri pran malèt yo mete sou tèt pou chache kote pou kache tèt yo. Apre bèl-vye esperyans, yo te oblije ranvwaye rès toune a. Nou di bèl-vye esperyans sa paske, se vre s on vye esperyans, men se li ki pèmèt nou benefisye zèv sila. Se an Ayiti yo pral konpoze mizik «David» la. Yon konpozisyon kolektif Pami yon bann lòt, yonn nan eleman ki pi enpòtan nan reyalizasyon chedèv sila se fason kreyatè yo mete ansanm pou yo konpoze mizik la. Yo chak pral pote pati pa yo pou reyalize yon konpozisyon kinalaganach. Sa fè plis fòs mizik la tou. E tèt ansanm sa voye yon mesaj inite bay rès nasyon an pou di yo si nou mete ansanm nou ka reyalize plis kichòy pou fè bonè peyi nou. Konpozisyon kolektif sa montre kijan nan koudakoud, nou ka reyalize bèl zèv kite pou jenerasyon k ap vini, menm jan ak «David». «S on moman nan vi n ke n p ap janm bliye Chak fwa n sonje l dlo koule nan zye n Sitou ke n pase anpil peripesi Nan yon peyi ke n pa gen pèsòn Out 79 s on kochma pou nou Nan plen lannuit, sa te tèrib pou nou anpil Lè yon gwo dlo te anvayi nan plen somèy Elektrisite koupe Nou te nan fè nwa Tout sa n posede te ale…» Menm si nan tèks la Ti Manno chante nan yon peyi kote yo pa gen pèsòn, nou konnen sa pa te reflete reyalite pou Ti Manno ki te chaje fanatik Gwadloup. Kòm se yon konpozisyon kolektif, li posib pou pati tèks sa se pa Ti Manno ki ekri li. Yon mesaj lanmou «David» pote yonn nan pi bèl mesaj lanmou, fratènite ak solidarite. Alòske siklòn David ki t ap frape zantiy yo an 1979 bare mizisyen DP-Express yo nan yon teritwa etranje, lavi yo menase, men tout preyokipasyon se te lakay, Ayiti. “Lapenn te anvayi kè nou Lè nou tande David sou Ayiti Nou panse tout moun t ap peri Anfen, santi nou delivre Lè n aprann fanmi nou yo te epanye Alòske nou menm te andanje Nou mande pou nou retounen» Malgre lavi yo te andanje, tout sa ki te nan panse se kijan lakay ye. E se moman sa menm yo mande pou yo retounen nan peyi yo. Mizisyen yo pa deside mouri nan peyi etranje. Se la dimansyon lanmou an plis chita nan mizik la. Atis yo prèske bliye tèt yo pou y ap panse kijan frè ak sè ayisyen yo nan moman. Yon apèl pou nou retounen lakay Nan konpozisyon sila, mizisyen yo lanse yon mesaj pou retounen lakay. Malgre difikilte, lakay se lakay. Nou dwe retounen vin pote lespwa. Retounen vin konstwi lakay nou. «Pòtoprens li lè pou m ale Nan peyi m ap tounen Petyonvil li lè pou m rantre Nan peyi m ap tounen Depi 22 jou m deyò Li lè pou m ale Nan peyi m m ap tounen Siklòn manke pote m ale David manke pote m ale Se Bondje ki fè mwen sove Vini pou nou mennen ale Mwen pa pral mouri nan peyi etranje…» Boutofen, ane 2023 a fè « David » 43 lane. Se vre mizik la ap ranmase laj, men anyen pa soti nan frechè li. Ni kote melodi, ni nan amoni ak orijinalite tèks la. Yon melodi k ap di: nan peyi m ap tounen . Nou ka mande konbyen moun k ap mande retounen nan Ayiti sa nou gen la? Oui. Li posib toujou. Gen anpil moun ki pare pou pote kole pou chanje peyi sa malgre tout sa n ap viv la. Ofinal, «David» rete yon konpozisyon fètefouni, yon zèv wòdpòte, yon im linite, yon son rasanbleman, yon kokennchenn reyalizasyon, yon chedèv ki non sèlman anrichi patrimwàn mizikal ayisyen an men li pote tou yon mesaj lanmou, fratènite ak solidarite san parèy. « David »rete yon esperyans kolektif ki ka sèvi nou egzanp pou nou pati sou yon nouvèl baz, ankouraje konbit, jan Odette Roy FOMBRUN te toujou ap preche sa, fè mouvman tèt ansanm, demare travay an ekip pou nou rive mennen peyi nou, Ayiti sou chimen pwogrè. Iléus PAPILLON Manm Sosyete Koukouy ak Observatoire Patrimoine Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 2 janvye 2023 ((rezonodwes.com))-- Compas Direct kòm yonn nan prensipal anblèm mizikal ayisyen an, pa sispann ede nou dekouvri kijan nan diferan moman mizisyen yo rive pwodui zèv ki pote anpil bèl mesaj lanmou, fratènite ak solidarite. Gwoup DP-Express ranpòte gwo lamayòl nan divès konpozisyon li yo. Nan tèks sila n ap pale de", "domain": "rezonodwes.com", "date": "2025-11-07 21:53:11", "url": "https://rezonodwes.com/?p=300646", "image_url": null, "xglm_generated_text_wo_prompt": ". Continue this article with similar tone."}
{"title": "Lapolis arete 3 bandi baz Gran Grif Savien ak yon bandi baz Vitelhomme nan Ba Latibonit - Rezo Nòdwès", "text": "Senel Dorisca ak frè l Lissage Dorisca jwenn arestasyon yo nan vil Senmak apre yon tantativ kidnapping popilasyon an te dejwe nan Jan Deni sou yon machin ki tap pran Direksyon Sen Michel Florestal Riguenson, alias izi, jwenn arestasyon l nan Ti Rivyè Latibonit ak yon zam ilegal apre sèvis ransèyman nan Senmak te fin idantifye bandi a kom yon manm baz Gran Grif ki nan Savien. Carly Dousse, jwenn arestasyon l nan vil Senmak apre Sèvis ransèyman Depatmantal Latibonit ki deplwaye Senmak te idantifye l kom manm gang Vitelhomme kap pwofite ransone moun pandan pasaj li nan Balatibonit pou peryod fet la. 4 bandi sa yo deja ap reponn kesyon SDPJ nan Senmak, dapre sèvis kominikasyon lapolis nan Gonayiv. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Senel Dorisca ak frè l Lissage Dorisca jwenn arestasyon yo nan vil Senmak apre yon tantativ kidnapping popilasyon an te dejwe nan Jan Deni sou yon machin ki tap pran Direksyon Sen Michel Florestal Riguenson, alias izi, jwenn arestasyon l nan Ti Rivyè Latibonit ak yon zam ilegal apre sèvis ransèyman nan Senmak te fin", "domain": "rezonodwes.com", "date": "2025-11-07 21:53:12", "url": "https://rezonodwes.com/?p=300586", "image_url": null, "xglm_generated_text_wo_prompt": "ontinue this article with similar tone."}
{"title": "“Gonayiv pa Matisan” : Eske Ariel ak Elbe ap finalman bwè soup Premye Janvye sou Plas Site Lendepandans lan ? - Rezo Nòdwès", "text": "Premye minis Ariel Henry te antre Gonaives an kachèt nan la vèy Premye Janvye 2022, dapre anpil sous. Eske lap fè sa ankò? Eske ti mesye Raboto-yo sou kontwòl minis Defans lan? Samdi 24 desanm 2022 (( rezonodwes.com ))—Premye minis kominote entènasyonal la bay pouvwa an Ayiti depi plis ke yon lane edmi san l pa rive regle anyen pou pi piti pou peyi a, Ariel Henry, pa menm yon fwa nan ane 2022 a pa janm mete pye l nan vil Gonayiv, depi dènye pataswèl li te pran nan men yon gwoup moun ak zam nan Raboto nan kouri kite Katedral la. Direktè polis la ki non sèlman pa rive rezoud pwoblèm Matisan an e k ap gade de je pete klere Kanaan kap sibi menm sò a nan men gang yo, te deklare an desanm 2021 ke “Gonayiv pa Matisan”, poutan gwo chèf la pa t rive pèmèt wa Henry Nul kale kò l sou Plas Site Lendepandans lan. Kesyon kap poze kounye a, èske mouche Frantz Elbe ap rive pwouve premye janvye 2023 ke “Gonayiv pa Matisan” e ke Ariel Henry ki se yon conze k ap mande okipasyon peyi l pou l kenbe pouvwa pou pi lontan, ap ka li diskou l la ane sa san kè sote devan estati Dessalines, yon gason kanson fè ki pa t janm nan danse kole ak blan, epi moun ki pa janm bay ras nwa valè. Yo te kenbe tout nèg nan esklavaj e ki jounenn Jodi-a, anpil dirijan Ayisyen se esklav mantal yo ye. Dr. Ariel Henry ki pa bay pyès Aysyen regle anyen pou li depi Madan La Lime kanpe drèt dèyè l, poko montre pyès siy ke li prale Gonayiv, yon vil kite leve kont li mwa oktòb la pou te mande l rache manyòk li. Lap vini ou byen li pa prale? Na p raple ke ekip PHTK3 a kap eseye entegre lòt figi nan mitan yo pou kontinye plonje peyi a nan plis lamizè, fè MUPANAH tounen yon depotwa flè paske bandi yo pa pèmèt Ariel Henry ale ni Pon Wouj, ni Marchand Dessalines, ni Vertières ane sa pou al fè parad. Eske 1er janvye Ariel ak Elbe pra l bwè soup la ak moun Gonayiv? Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Premye minis Ariel Henry te antre Gonaives an kachèt nan la vèy Premye Janvye 2022, dapre anpil sous. Eske lap fè sa ankò? Eske ti mesye Raboto-yo sou kontwòl minis Defans lan? Samdi 24 desanm 2022 ((rezonodwes.com))—Premye minis kominote entènasyonal la bay pouvwa an Ayiti depi plis ke yon lane edmi san l pa rive", "domain": "rezonodwes.com", "date": "2025-11-07 21:53:13", "url": "https://rezonodwes.com/?p=299911", "image_url": null, "xglm_generated_text_wo_prompt": "ontinue this article with similar tone."}
{"title": "Marvel Dandin : »Se yon wont pou se etranje k ap sanksyone yon minis ayisyen » - Rezo Nòdwès", "text": "Se yon wont pou etranje ap sanksyone yon minis ayisyen Mèkredi 21 desanm 2022 ((rezonodwes.com))— Analis politik Marvel Dandin nan yon rale li fè madi aprèmidi nan Di m Ma Di w , mete anpil aksan sou 2 ansyen minis Tet Kale, ke Dr. Ariel Henri te oblije mete sou kote paske chèf li yo nan peyi lòtbòdlo te mande fè’l sa. Selon Dandin, ansyen minis lajistis Bertho Dorce ak Listz Quitel, ta sanble, daprè kèk temwen ki kwaze yo nan lari, toujou nan lwil anndan rejim PHTK-SDP-Fusion-MTV malgre Ariel Henry bay Emmelie Phophete kenbe sou non’l youn nan de plas ki pi enpòtan nan yon gouvènman pa bò isit. Se yon gwo wont pou nou nan rejyon Karayib la kote se moun deyò kap sanksyone yon minis, se sa Marvel Dandin deklare pandan li ajoute “nou pa gen figi”. E san’l pa site non, men tout moun ka konprann ke se ak PM avi a l ap pale pou’l di “ou pa yon entelo kite valab, yo gentan gen yon ide de wou”. Dandin te kontinye pou’l di ak monak Henry Nul ki tap bwè chanpay ak blan pou’l fè kwè li enpotan anpil pou yo nan eleksyon fo mamit li di l ap organize lane pwochèn si gentan, ke w “pa kredib” e pa met nan tèt ou y ap kenbe w “envers et contre tout”. Ariel Henry ki gen non’l site nan asasinay Jovenel Moise chita tèt frèt lap tan blan voye miliitè pou li an janvye pou ka fè eleksyon-Dermalog, konsa rejim PHTK a ap toujou rete sou pouvwa. Mouche Henry pa gen pyès eksperyans nan fè bon jan eleksyon an Ayiti. Nap raple ke sete gagòt nèt al kole an 2015 lè li menm ak Sweet Micky te bay peyi-a yon 49e lejislati kite yonn nan pi pouri ak kowonpi ke Ayiti pa janm genyen. Pou fini, tou de minis ke Ariel Henry te kole anba fal li te gen non yo tranpe nan anpil move zafè ki gen rapo ak dwog e kidnapinn. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Se yon wont pou etranje ap sanksyone yon minis ayisyen Mèkredi 21 desanm 2022 ((rezonodwes.com))— Analis politik Marvel Dandin nan yon rale li fè madi aprèmidi nan Di m Ma Di w, mete anpil aksan sou 2 ansyen minis Tet Kale, ke Dr. Ariel Henri te oblije mete sou kote paske chèf li yo nan", "domain": "rezonodwes.com", "date": "2025-11-07 21:53:17", "url": "https://rezonodwes.com/?p=299760", "image_url": null, "xglm_generated_text_wo_prompt": "ontinue this article with similar tone."}
{"title": "Yon entèvansyon fizik pa nesesè - Rezo Nòdwès", "text": "Lendi 19 desanm 2022 ((rezonodwes.com))– Fòs miltinasyonal ki sipoze vin Ayiti a pa pral angaje l nan konba dirèk kont ankenn ki bandi. Se asistans, enfòmasyon ak fòmasyon yo pral bay PNH la pou yo menen konba. Se polisye yo ki pral responsab pou al chache, atake, arete ak tiye bandi yo si nesesè. Avèk avanse k ap fèt nan teknoloji aktyèlman, yo te ka fè sa de lakay yo etan. Dayè, li pap fè anken sans diplomatik pou on lame vin ede lapolis paske se 2 misyon diferan ke yo genyen. Kidonk, fòs sa ap kite on lapolis militarize an Ayiti lè PNH la fin kontwòl bandi yo paske yo pral bay PNH la taktik militè olie de taktik polisyè. Se kòm si ou voye on tayè al apranm mete zip nan pantalon kay on mekanisyen. Jeneralman, on fòs militè etranje envayi oswa entèvni nan on lòt peyi lè yo vle al goumen kont gouvènman peyi sa oubyen on group bandi ki deklare tèt yo Eta. An ekzamp pou sa, nou ka pran Eta Islamik. Lapolis ka met dlo nan divin bandi yo si l gen bon resous finansyè ak logistik tankou elikoptè pou l menen on batay relyèf (aérienne) ak bon machin blende pou l menen batay ibèn (combat de terrain). An tèm de zam ak blende, se pou lapolis fè on etid balistik (capacité de feu) bandi yo pou yo ka konen ki zam pou yo achte ak ki nivo blende pou yo genyen. Yo ta dwe koleklte kakas bal bandi tire sou yo yo pou yo ka jwenn bon done pou etid sa. Gen on nivo de blende ke ankenn lapolis pa dwe genyen akòz de nòm ak estanda entènasyonal. Etid sa ta dwe analyze mod operasyon bandi yo tankou ki kote oswa ki lè yo ak nan ki zòn yo pi aktif, kiyès ki tagèt prensipal yo, kijan yo ravitaye lè bal yo fini. Si etid la prouve ke on batay gang kont gang, estrateji li tap diferan paske fòk estraji de konba li a ajiste ak objektij ak rezon konba. Donk, youn nan kesyon ke fòs etranjè dwe repon. Eske objektif final entèvansyon sa se pou met la pè oubyen mete sekirite? Se sèl PNH la ki ka bay répons sa. M panse ke tout fós etranje k ap vin an Ayiti dwe konen kouman pou yo kolabore ak PNH la. Fòk yo pa ateri ak ide ke yo an chaj. Dayè, yo dwe kon feblès PNH pou yo ka asiste mye pou yo transfòme feblès sa yo an fòs. Fok yo konen tou chalanj teren an pou yo ka transfòme chalanj sa yo an òpotinite. Entèvansyon fòs etranjè sa pap prodwi rezilta pozitif si depi odepa pa gen on antant ki fèt an yo ak PNH. M ret kwè ke PNH la okouran de fòs mem lè ak pèp la. Se on nyezri pou wap vin ak zam nan on peyi san fòs lòd nan peyi sa pa okouran. Lapolis ka gen laviktwa sou bandi yo ak kolaborasyon pèp la ki dwe fè brigad vijilans pou proteje kominote yo. M rekomande ke PNH la bay fòmasyon ak manb gang li arête yo pou yal reyentegre gang yo antan ke espyon, antèn oswa toutè. M pa kont entèvansyon. M kont on entèvansyon ki pa kalkile risk teren e ki souzestime kapasite PNH la pou jwe wòl prensipal nan restore lòd an Ayiti. M sèmante ke lè PNH la gen resous ak bon asistans li bezwen e lè pèp la patisipe nan lit la, nap sezi wè mèvèy ki yo pral reyalize. Dr. Bobb Rousseau Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 19 desanm 2022 ((rezonodwes.com))-- Fòs miltinasyonal ki sipoze vin Ayiti a pa pral angaje l nan konba dirèk kont ankenn ki bandi. Se asistans, enfòmasyon ak fòmasyon yo pral bay PNH la pou yo menen konba. Se polisye yo ki pral responsab pou al chache, atake, arete ak tiye bandi yo si nesesè. Avèk", "domain": "rezonodwes.com", "date": "2025-11-07 21:53:19", "url": "https://rezonodwes.com/?p=299591", "image_url": null, "xglm_generated_text_wo_prompt": "ontinue this article with similar tone."}
{"title": "Oganizasyon Konbit | 17 desanm 1914 : 108 lane depi militè meriken vòlè rezèv lò peyi a nan Bank santral - Rezo Nòdwès", "text": "KONBIT OGANIZASYON POLITIK SENDIKAL ak POPILÈ Nòt pou laprès nan okazyon 108 lane depi militè meriken te debake vin vòlè rezèv lò peyi a nan Bank santral (BNRH) 17 desanm 1914, 17 desanm 2022 fè egzakteman 108 lane depi  meriken te debake ak gwo zam vin vòlè rezèv lò peyi nou nan bank santral. Yon trezò  ki te evalye nan epòk la a 500 000 dola vèt. Se nan yon bank meriken ki rele City Bank yo te plase rezèv lò nou an yo te vòlò a. Se rezèv lò sa a ki te konn sèvi kòm garanti pou dèt  Ayiti genyen pou lòt peyi. Vòl sila a kase ren ekonomi peyi a epi mete finans peyi a sou lagraba. 7 mwa aprè meriken debake ak gwo zam vini okipe peyi nou 28 jiyè 1915. Nap fè remake latriye move  konsekans   vòl eskandal sila a ak zak eskwokri Lafrans nan kad ranson kolonyal 150 Milyon fran lò a kontinye genyen jouk jounen jodya sou ekonomi peyi nou.2 gwo evènman malè sila yo  jwe yon gwo wòl nan kokobe ekonomi peyi nou epi lage Aiyti nan sityasyon tèrib li trouve li nan moman sa a. Jounen Jodi a, se menm peyi sa yo nan tèt kole ak Kanada ki mete kanpe yon sendika diplomatik malfektè ki rele Kò Gwoup pou kontinye chita dominasyon yo sou peyi a. Se yo ki mete prezidan, se yo ki mete Premye minis, se menm yo menm lan tou ki bay tèt yo kontra pou piye richès nou genyen anba tè a ak anba lanmè. Nan moman n ap pale la a konpayi Kanadyen ak Meriken gen 52 kontra nan men yo pou fè eksplorasyon ak eksplwatasyon Min. Ladan yo gen 3 kontra eksplwatasyon Min ak 49 kontra eksplorasyon. Pou asire dominasyon yo sou peyi a, yo chache koutye ak atoufè ki gen move dosye pou mete nan tèt Leta kòm prezidan, senatè, depite elatriye. Jounen Jodi a, se yo ankò k ap voye jete tankou papye ijyenik, yon seri kolabo lokal yo fin sèvi ak yo pou defann enterè pa yo kont enterè peyi a ak pèp Ayisyen an. Nou dwe raple, tout peyi a te deja konnen anpil aktè nan sektè politik la  tankou nan  boujwazi a tap naje depi lontan nan move zafè. Se sèlman bonjan prèv pèp la te manke. Tout moun konnen tou ni dirijan nou yo, ni kominote peyi enperyalis yo se ak moun sa yo yo fè politik. Se yo ki nan Bank yo, yo te nan dechèpiye lajan CIRH la ak Bill Clinton, yo nan petwokaribe, yo nan dwòg, yo nan kidnapin elatrye. Yo mele nan tout move zak. Men atansyon, nou tande Etazini ak Kanada ap pare pou yo vòlò byen mafya sa yo olye yo retounen byen sa yo nan peyi a. Konbit Oganizasyon Politik Sendikal ak Popilè yo mande : 1)  Pou aktè politik ki pa nan move zafè yo ak sosyete sivil la antann yo prese prese sou yon nouvo gouvènans ki kapab mete lajistis la anbranl kont tout mafya ki nan move zafè yo; 2) Leta Ayisyen dwe sezi byen tout mafya sa yo pou dedomaje ak repare viktim divès masak yo,  viktim kidnapin ak viktim kadejak yo ak tout lòt  kalte krim; 3 ) Lafrans dwe Ayiti jistis ak reparasyon  pou lajan ranson endepandans lan; 4 ) Leta meriken dwe dedomaje Ayiti rezèv lò yo te vòlë a, ki jounen jodia evalye a plizyè milya dola meriken. KONBIT la mande pèp Ayisyen an pou li relimen flanbo mobilizasyon an san pèdi tan, pou wete peyi a anba grif entènasyonal mafya ak mafya lokal yo. Nou pa dwe kite pou se Kò Gwoup la ki al chache nouvo esklav pou ranplase ansyen esklav yo ki anba sanksyon yo. Nou dwe vijilan,  kale je nou pou nou pa kouri pou lapli epi tonbe nan basen. Pèp k ap batay pap mouri.Viv lit pèp la pou yon Ayiti granmoun. Pou otantifikasyon: Patrick JOSEPH Jean-Paul BASTIEN Olriche JEANPIERRE Josué MÉRILIEN Guy NUMA photo : Troupes américaines postées en Haïti, le 20 décembre 1929, afin de protéger le président Philippe Sudre Dartiguenave, élu grâce aux textes d’une constitution établie sous la pression des États-Unis. (Keystone-France / Gamma-Keystone / Getty Images) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KONBIT OGANIZASYON POLITIK SENDIKAL ak POPILÈ Nòt pou laprès nan okazyon 108 lane depi militè meriken te debake vin vòlè rezèv lò peyi a nan Bank santral (BNRH) 17 desanm 1914, 17 desanm 2022 fè egzakteman 108 lane depi meriken te debake ak gwo zam vin vòlè rezèv lò peyi nou nan bank santral. Yon", "domain": "rezonodwes.com", "date": "2025-11-07 21:53:20", "url": "https://rezonodwes.com/?p=299483", "image_url": null, "xglm_generated_text_wo_prompt": "rticle with similar tone."}
{"title": "Lapolis Latiboonit demanti enfomasyon ki fè kwè gang Savyen asasinen yon chofè machin - Rezo Nòdwès", "text": "POLIS NASYONAL DAYITI DIREKSYON DEPATMANTALLATIBONIT Lapolis nan Latibonit demanti enfòmasyon ki fè kwè gang savien ta fè fiziyad nan komin Lyankou nan zòn Pon Wouj, jou mekredi 14 Desanm a 4è nan maten. Efektivman, gen yon chofè kamyonèt ki mouri sou volan machin li apre endividi ak zam te tire sou li abou pòtan. Se yon gason ki gen 60 lane. Li resrvwa bal yo nan pwatrin. Premye enfòmasyon ankèt yo revele ke se yon aksyon sible ki te vize sitwayen sila a. Lapolis Latibonit sou pis moun ki ta koze krim sa nan Lyankou. Lapolis nan Latibonit ap mande tout popilasyon an pou toujou rete tann vèsyon ofisyel lapolis avan yo kouri pataje move nouvèl ke moun ki gen enterè nan gang ap sikile sou rezo sosyal yo. Gen yon tandans kap devlope kote tout krim ki fèt tonbe sou do ensekirite ak gang pou anpeche ankèt fèt sou vrè otè krim yo. Lapolis nan Latibonit veyatif e lap obsève anpil pridans nan dosye kriminèl yo. Lapolis Latibonit remesye tout moun kap bay bon jan enfòmasyon pou anket sa abouti. E li ba yo garanti tout sa yo di sou dosye sa ap kontinye rete konfidansyèl. Gonayiv, 14 desanm 2022. Sèvis Depatmantal kominikasyon Latibonit Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "POLIS NASYONAL DAYITI DIREKSYON DEPATMANTALLATIBONIT Lapolis nan Latibonit demanti enfòmasyon ki fè kwè gang savien ta fè fiziyad nan komin Lyankou nan zòn Pon Wouj, jou mekredi 14 Desanm a 4è nan maten. Efektivman, gen yon chofè kamyonèt ki mouri sou volan machin li apre endividi ak zam te tire sou li abou pòtan. Se", "domain": "rezonodwes.com", "date": "2025-11-07 21:53:22", "url": "https://rezonodwes.com/?p=299230", "image_url": null, "xglm_generated_text_wo_prompt": "ontinue this article with similar tone."}
{"title": "67 jounalis ak anplwaye media mouri nan egzèsis travay yo pou ane sa a - Rezo Nòdwès", "text": " 67 jounalis ak anplwaye media mouri pandan yo t ap travay ane sa a daprè federasyon entènasyonal jounalis yo. Fason jounalis ak medya bay enfòmasyon montre aklè gwo ris ki genyen sou metye a. Nan yon nouvo rapò, federasyon entènasyonal jounalis jounalis monn nan pibliye semèn sa a, li fè konnen lagè nan peyi Ikrèn ak dezòd nan peyi Ayiti epi gwoup kriminèl yo nan peyi Meksik ta va kontribye e ogmante kantite jounalis ki pèdi lavi yo nan lane 2022 a. Daprè Federasyon Entènasyonal Jounalis yo, gen pou piti 67 jounalis ak anplwaye medya ki mouri nan mond lan pou ane 2022 a. Chif sa se yon ogmantasyon 47 moun anplis konpare ak lane 2021 an. Federasyon an kontinye pou l di, gen 375 jounalis ki fèmen nan prizon pou koulye a akoz travay yo nan kèk peyi tankou Lachin, Birmani ak La Tiki. Yon lòt bò, federasyon entènasyonal jounalis yo pwofite avèti ansanm gouvènman yo pou yo pran plis mezi konkrè pou pwoteje jounalis yo ak libète laprès. N ap raple federasyon an ki gen baz li nan vil (Bruxelles) nan peyi La Bèljik, fè konnen gen plis anplwaye medya ki te mouri tou pandan yo t ap fè repòtaj sou lagè a nan peyi Ikrèn ak Larisi pase tout lòt peyi pandan menm ane sa a. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "67 jounalis ak anplwaye media mouri pandan yo t ap travay ane sa a daprè federasyon entènasyonal jounalis yo. Fason jounalis ak medya bay enfòmasyon montre aklè gwo ris ki genyen sou metye a. Nan yon nouvo rapò, federasyon entènasyonal jounalis jounalis monn nan pibliye semèn sa a, li fè konnen lagè nan peyi Ikrèn", "domain": "rezonodwes.com", "date": "2025-11-07 21:53:24", "url": "https://rezonodwes.com/?p=299241", "image_url": null, "xglm_generated_text_wo_prompt": "ntinue this article with similar tone."}
{"title": "Ayiti : Gang yo kontwole 60% tèritwa nan kapital peyi a, dapre Nasyonzini - Rezo Nòdwès", "text": " Chèf imanitè Nasyonzini an Ulrika Ulfsdotter Richardson fè konnen prèske 60% tèritwa nan kapital peyi Ayiti anba kontwòl gang k ap komèt zak vyolans ak abi seksyèl sou manm popilasyon an. Zak kriminèl sa yo fòse plizyè milye moun kite lakay yo. Yon lòt bò, chèf imanitè a deklare omwen 20 mil moun ap fè fas ak kondisyon katastwofik tankou grangou, epi epidemi kolera a ki retounen nan peyi a e ki deja lakoz lanmò plis pase 280 moun. Selon Madan Richardson, Ayiti gen yon nesesite ijan nan ka sa kote mwatye popilasyon peyi a ta va bezwen asistans ijan. N ap raple gen apeprè 12 mil moun ki te entène lopital ak maladi a depi 2 oktòb e pou koulye a gen plis pase 14 mil sispèk ka kolera nan tout peyi a. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Chèf imanitè Nasyonzini an Ulrika Ulfsdotter Richardson fè konnen prèske 60% tèritwa nan kapital peyi Ayiti anba kontwòl gang k ap komèt zak vyolans ak abi seksyèl sou manm popilasyon an. Zak kriminèl sa yo fòse plizyè milye moun kite lakay yo. Yon lòt bò, chèf imanitè a deklare omwen 20 mil moun ap fè", "domain": "rezonodwes.com", "date": "2025-11-07 21:53:26", "url": "https://rezonodwes.com/?p=299067", "image_url": null, "xglm_generated_text_wo_prompt": "ntinue this article with similar tone."}
{"title": "Lapolis Latibonit arete nan Tibwadòm 3 trafikan dwòg e sezi yon kagezon marijwana - Rezo Nòdwès", "text": "DIREKSYON DEPATMANTAL LATIBONIT Lapolis Latibonit arete nan Tibwadòm 3 trafikan dwòg epi sezi 23 bal marijuana ki evalye a anviwon 23 milyon goud. Lapolis nan Latibonit arete nan Ti Bois-d’omme,  komin Gwomòn, 3 trafikan dwòg Aldonère DESTINE. Emmanuel SUGGNY ak Vertilus CELICIA. Trafikan dwòg sa yo tap transpòte 503,75 lbs marijuana nan 23 gwo sak nan yon  pikop Toyota an direksyon Depatman Nodwès, ki evalye a  22,668,759 milyon goud. Nap raple Direktè Depatmantal latibonit la, komisè Divizyonè Jean Bruce MYRTIL,  kap egzekite nouvo plan Direktè Jeneral polis la pou mete sekirite nan Latibonit, te deklare nan Savyen 5èdtan avan operasyon kont trafikan sa yo, ke tout gang kap evolye nan Depatman Latibonit la gen antèn sou yo. Anyen pap travèse Depatman Latibonit la, kit se Dwòg, kit se zam, kit se bal. Li te ajoute : »tout moun ki rantre nan gang gen pou chwazi youn nan 3 M sa.5 yo (Mawon – Mare – Mouri). Swa yo mawon, swa lapolis mare yo, swa yo mouri nan afwontman ak Lapolis). Direksyon Depatmanal Latibonit pral remet dwòg ki sezi yo a BLTS ki se inite nan lapolis la ki gen ekspètiz nan domèn sa. Sèvis Depatmantal kominikasyon Latibonit Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "DIREKSYON DEPATMANTAL LATIBONIT Lapolis Latibonit arete nan Tibwadòm 3 trafikan dwòg epi sezi 23 bal marijuana ki evalye a anviwon 23 milyon goud. Lapolis nan Latibonit arete nan Ti Bois-d'omme, komin Gwomòn, 3 trafikan dwòg Aldonère DESTINE. Emmanuel SUGGNY ak Vertilus CELICIA. Trafikan dwòg sa yo tap transpòte 503,75 lbs marijuana nan 23 gwo sak", "domain": "rezonodwes.com", "date": "2025-11-07 21:53:27", "url": "https://rezonodwes.com/?p=298836", "image_url": null, "xglm_generated_text_wo_prompt": "nue this article with similar tone."}
{"title": "Ayiti Koupe Fache, Kwonik n°11 : abi ak vyolans sou Ayisyen an Dominikani - Rezo Nòdwès", "text": " Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap goumen kont lenjistis, lesplwatasyon ak represyon. Jounen jodi a, n ap denonse ak tout fòs nou, move tretman, abi ak vyolans frè ak sè nou yo ap sibi an Repiblik Dominikèn. Gen anpil konfizyon gouvènman ak klas reyaksyonè yo an Dominikani ap simaye sou kesyon « Ayisyen » an Dominikani. Gen omwen 4 diferan kategori moun ki sible nan represyon ak pèsekisyon « Ayisyen » yo jounen jodiya an Dominikani, yon gwoup ki gen anviwon 800 mil moun ladann: 1-    Resòtisan dorijin ayisyèn an Dominikani. Yo se sitwayen dominiken ki gen paran dorijin ayisyen. 2-    Imigran dorijin ayisyèn an Dominikani. Menm jan ak imigran toupatou nan lemonn, se moun ki ap chèche entegre yon lòt peyi pou tabli tèt yo ladann. Sèten nan yo gen dokiman legal, dòt ap chèche jwenn yon fason pou legalize stati yo. 3-    Travayè migran ayisyen an Dominikani. Se travayè migran ayisyen ki an Dominkani selon yon kontra travay tanporè. Se ka sèten ouvriye nan batey yo. 4-    Moun ki sanble ak kategori moun sa yo paske yo gen po koulè fonse. Menm si se Dominiken natif natal yo ye.  Gen touris nwa kankou nwa ameriken ki konn viktim. Li enpòtan kenbe kont diferan kategori sa yo paske yo chak gen diferan dwa legalman an Dominikani ak selon konvansyon entènasyonal yo. Se yon erè si nou annik rele yo tout « ayisyen ». Premye kategori a se sitwayen dominiken. Dezyèm kategori a nan diferan stad tranzisyon pou yo vin sitwayen dominiken. 2 premye kategori yo konstitye majorite moun ki sible nan vag represyon ak pèsekisyon an jounen jodiya an Dominikani. Depi plizyè jou, gouvènman Abinadè a, ap chase moun nan 4 kategori sa yo tankou bèt. Yo pran yo nan lari, lakay yo ak tout pitit yo, oubyen nan anpil ka, yo separe paran yo ak timoun yo, timoun ki fèt an Dominikani, yo kraze kay yo, epi yo pimpe yo ann Ayiti. Dapre yon pòtpawòl Ajans Nasyon Zini pou Timoun, gen omwen 1,800 timoun otorite Dominiken yo ekspilse ann Ayiti san paran yo. Sa se yon zak kriminèl, yon zak inimen. Se yon krim kont limanite. Menm jan ak diskriminasyon anti-imigran osnon diskriminasyon rasyal nan anpil peyi, difizyon zenofobi anti-ayisyen an se yon politik klas dominan reyaksyonè dominiken yo ap itilize lontan pou jistifye esplwatasyon a outrans travayè migran ayisyen yo, an aptikilye nan batey yo ak nan chantye konstriksyon yo. Pandan klas dominan reyaksyonè yo ap si-esplwate ouvriye migran ak imigran yo, yo fè ouvriye natif-natal dominiken yo konprann yo « twò bon » pou sèten travay, tankou travay latè. An reyalite, se tout klas ouvriye dominiken an ki viktim. Rezilta a se ogmantasyon esplwatasyon klas ouvriye a globalman. Kapitalis dominiken yo rive ralye yon gwo pòsyon nan popilasyon an Dominikani nan prejije anti-ayisyen an, kote tout pwoblèm soyete a vin tonbe sou do « Ayisyen » yo, pandan reyaksyonè dominiken yo ap gagote sou do klas domine esplwate yo. Tout moun konnen, yon gouvènman pa gen dwa depòte moun konsa, men ou pa tande okenn sanksyon kont gouvènman Abinadè a. Leta Dominiken an vyole Atik 22, alineya 9 Konvansyon Ameriken Dwa Moun ki di : « Ekspilsyon kolektif entèdi! » Repiblik Dominikèn refize aplike Pwotokòl Dakò an 8 Pwen 1999 la sou mekanis rapatriman Travayè imigran ayisyen. Pwotokòl Dakò 1999 la te espesifye kilè rapatriman yo ka fèt (pa ekzanp, yo pa ka fèt ant 6 zè diswa a 8 tè dimaten, epi wikenn Samdi ak Dimanch), epi pa dwe gen separasyon timoun ak paran yo, gen kesyon rekiperasyon salè ak byen moun yo anvan rapatriman an, gen kesyon kominikasyon lis non moun leta Dominiken deside depòte yo bay konsila Ayisyen yo alavans, elatriye. Gouvènman Dominiken an pa janm respekte okenn nan pwen sila yo nan Pwotokòl Dakò 1999 la. Leta Dominiken an nan ilegalite total sou kesyon rapatriman/depòtasyon yo. Gouvènman dominiken an konnen li ka maltrete resòtisan ak imigran ayisyen ak enpinite. Li konnen leta ayisyen an se yon leta tchoul peyi kolon enperyalis yo mete pou defann pwòp enterè pa yo. Se poutèt sa gouvènman dominiken an konnen byen, lè se travayè imigran ayisyen lap touye, l ap matirize, menm si gen deklarasyon, menm si gen kondanasyon, tankou deklarasyon ipokrit Ariel Henri a, li konnen tou sa se pawòl van. Li konnen li ka trete travayè imigran ayisyen tankou pitimi san gadò. Anfèt, gouvènman ayisyen an asyosye ak gouvènman dominiken an nan esplwatasyon ak maltretman ouvriye migran ak imigran ayisyen yo, kote chak ane li renouvle kontra pou voye travayè migran an Dominikani. Nan mouvman resan moun Wanament yo pou fèmen fwontyè Wanament-Dajabon lan ak Baryè Diyite a an pwotestasyon a depòtasyon masif imigran Ayisyen yo, nou rive wè aklè konplisite gouvènman Ayisyen an, boujwazi konpradò ak politisyen sou 2 bò fwontyè a, lè yo peye vakabon ak lapolis pou te vin louvri baryè a ak lafòs. Gouvènman ayisyen popetwèl la menm rive al mande gouvènman dominiken an padon poutèt popilasyon Wanament la te fèmen fwontyè a. Sepandan mouvman pou rive fèmen fwontyè a epi kenbe l fèmen ap kontinye. Toudmenm, nou konsyan se move kondisyon lavi travayè ayisyen yo ann Ayiti ki fè dezespwa fè yo al bouske yon lavi miyò an Dominikani. Leta ayisyen an responsab deperisman lavi travayè yo ann Ayiti. Gouvènman Abinadè a se yon gouvènman rasis k ap swiv menm politik rasis reyaksyonè kriminèl anti-pèp Trujillo ak Balaguer. N ap raple Trujillo te fè asasine plis pase 20.000 travayè migran ak imigran ayisyen nan mwa Oktòb 1937, sa gen 85 an deja. Nan yon atik 28 novanm 2022, Listin Diario, yon jounal dominiken, deklare « Repiblik Dominikèn se peyi ki mwen rasis ann Amerik » epi « Repiblik Dominikèn nan lagè kont Ayiti ». Deklarasyon sa a mete aklé ipokrizi klas dominan dominken yo. Pandan y ap masakre, maltrete, toupizi epi esplwate travayè migran, imigran ak resòtisan ayisyen yo, yo deklare se ayisyen pòv ki ap anvayi Repiblik Dominkèn. Nap raple tou, anpil konpayi ki te tabli tèt yo an Dominikani, tankou konpayi sik, konpayi ki bati lotèl, ki lan konstriksyon, se sou do anpil travayè Ayisyen yo fè richès yo. Pandan okipasyon blan meriken sou peyi d Ayiti nan lane 1915 jiska lane 1934, meriken yo te fòse plis pase 250.000 peyizan ayisyen al travay lan gwo konpayi sik lan Repiblik Dominikèn ak Kiba. Nan lane 1940 yo, Meriken yo te sezi plis pase di mil kawo tè nan peyi a pou yo te plante plant kawotchou. Anpil peyizan te pedi tè yo. Akoz move kondisyon lavi, depi lontan, te toujou gen travayè ayisyen ki t al vann fòs kouraj yo an Repiblik Dominikèn pou po patat. Li enpòtan pou nou konprann, travayè imigran Ayisyen k ap vann fòs kouraj yo an Dominikani, k ap fè richès boujwazi dominiken an ak konpayi etranje, se menm kalite travayè sa yo klas dominan yo, boujwazi ayisyen an, ap toupizi, epi ap eksplwate nan mendèv bon mache ak salè mizè, salè pwatrinè, salè tibèkiloz la ann Ayiti. Se menm travayè sa yo leta ayisyen an pa bay okenn dwa, e ap toupizi ann Ayiti. Se poutèt sa, lit n ap mennen an se yon lit travayè kont klas boujwa a ak leta pouri a, kèlkeswa peyi kote boujwazi ak leta sa a ye. Nan reyalite lavi a, divizyon Lemond an diferan peyi toujou sèvi enterè klas boujwa, kapitalis k ap esplwate travayè yo. Travayè pa gen peyi. Tout Planèt Latè a se peyi travayè! Se poutèt sa, fòk nou tout travayè fè solidarite toupatou nan lemond. Li enpòtan anpil pou klas travayè dominiken yo denonse ak tout fòs yo move trètman ak represyon travayè migran, imigran ak resòtisan ayisyen yo ap sibi nan Repiblik Dominikèn. Nou salye diferan òganizasyon an Dominikani ki deja reponn apèl sa a. Ayiti Koupe Fache ap fè apèl a tout travayè atravè lemond pou nou fè solidarite ak travayè ann Ayiti ak nan Repiblik Dominikèn k ap sibi move tretman nan men leta reyaksyonè yo nan tou de bò zile a. LIT OTONÒM ÒGANIZE TRAVAYÈ TOUPATOU NAN LEMOND SE YON SÈL KONBA! Aba Represyon Kont Travayè Migran, Imigran ak Resòtisan Ayisyen an Repiblik Dominikèn! Aba Gouvènman Reyaksyonè Rasis Abinadè a! Aba Gouvènman Tyoul Arièl la! Viv Solidarite ant Travayè Dominiken ak Travayè Ayisyen Sou Tout Zile a! Viv Solidarite Travayè Toupatou sou Latè!   Solidarite Se Lavni Nou Tout! Raoul Gérard Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap goumen kont lenjistis, lesplwatasyon ak represyon. Jounen jodi a, n ap denonse ak tout fòs nou, move tretman, abi ak vyolans frè ak sè nou yo ap sibi", "domain": "rezonodwes.com", "date": "2025-11-07 21:53:29", "url": "https://rezonodwes.com/?p=298773", "image_url": null, "xglm_generated_text_wo_prompt": "icle with similar tone."}
{"title": "Medam, men sa antibiyotik ka fè nou medam lè nou pran li lè nou gen règ! - Rezo Nòdwès", "text": " Òdinèman, fi nan laj repwodiksyon, gen règ chak 28 jou, depi yo pa ansent, e depi yo pa nouris. Atò sa pote non règ paske matris la prepare l regilyèman pou gwosès. Si fi a pa arive ansent, matris la jete kouch li te pare pou resevwa gwosès la. Li fè sa dekwa pou chak gwosès ka pran nan yon kouch tou nèf tou fre, san afè enfeksyon pa gen anyen arevwa ak sa. Kouch la desann ak san paske pwent veso ki t ap nouri kouch la kase pou pèmèt kouch la detache. Kote yo kase a, yo vide san annatandan matris la repare yo nan bati yon nouvo kouch, tou nèf, tou fre. Ki fè, san moun wè nan règ yo se bon san ki sot nan kò yo. Se pa san sal. Se bon jan bon san ki fè pati nòmal de jan kò fi fonksyone. Anvan tan modèn nan, se tou patou sou Latè moun te konn mal konprann sa règ reprezante epi yo pran yon bagay nòmal, fè l reprezante salte. Se mal konprann sa a menm ki danse nan tèt ekriven Labib fè yo vin pale fi mal pou règ yo genyen kote yo asire chak gwosès fèt nan yon kouch tou nèf tou fre. Sa vin fè nan liv Levitik chapit 15, vèsè 19-20, ekriven Labib deklare: << Lè yon dam gen règ li, pou l koule san, salte sa a dire 7 jou sou li, epi nenpòt moun ki manyen l pa p pwòp pou jouk li aswè. Pandan règ la sou li, nenpòt kote l kouche pa p pwòp, e nenpòt kote l chita pa pwòp… >> Kalite mal konprann sa a  sitire medanm ann Ayiti kwè règ yo se yon salte epi san yo bay la se yon move san, pandan se pa vre ditou. Se bon jan bon san nan kò yo ki soti nan règ yo. Nan pran règ pou salte,  anpil fi ann Ayiti vin kwè kò yo bezwen netwayaj konplè pou retire mikwòb apre règ yo. Se kon sa yon bann fi pran antibiyotik pou 10 jou apre règ yo kòmanse. Ayiti pa pou kont li nan zak sa a. Nan yon etid ki fèt nan peyi Nijerya ann Afrik, se youn sou chak 4 fi nan yon inèvèsite ki admèt yo pran antibiyotik lè yo gen règ yo. Alèkile, yon pil fi pran règ yo, yon bagay nòmal,  pou maladi, epi yo tonbe trete tèt yo ak antibiyotik.  Deblozay sa a se yon gwo danje pou sante yo, e se yon malè pandye sou limanite. Jan medam yo sèvi ak antibiyotik fè matris la ki te sipoze yon lokal pou kreye lavi, vin tounen yon zam ki menase lavi nou tout. Lè moun sèvi ak antibiyotik souvan sa ka kreye yon bann pwoblèm sante pou moun nan. Antibiyotik tèlman danjere, se sèlman lè danje sèvi avè l mwens pase danje maladi moun nan genyen an, se sèlman lè sa a pou moun asepte pran antibiyotik. Kòm règ pa maladi, danje pran antibiyotik pou trete règ pa ofri okenn avantaj. Sèl sa li ofri se danje. Remake, nan trip nou, nou gen bon mikwòb k ap veye pou anpeche move mikwòb anvanyi kò n. Antibiyotik konn touye mikwòb, san fè distenksyon ant bon mikwòb ak move mikwòb.  Antibiyotik konn touye bon mikwòb, pou kite plas pou move mikwòb anvayi trip nou pou jis yo pèse entesten n, fè n mouri vant anfle. Mwen pa konn konbyen fi ann Ayiti ki mal machande lanmò vant anfle sa a, e ki jwenn li pou tèt antibiyotik yo te sèvi pou règ, pandan règ pa maladi. Alèkile nou konprann wòl bon mikwòb nan trip nou kòm alye sante nou. Gen pwodui bon mikwòb fè ki pase nan san nou pou al di sèvo n si n manje kont. Gen moun ki konn vin twò gwo paske antibiyotik dejwe bon mikwòb nan trip yo. Kon sa tou, antibiyotik konn touye mikwòb an ba ti vant fi, pou fè move mikwòb pran pye. La a menm, se nan pran antibiyotik menm, medam sa yo vin devlope enfeksyon. La a ankò, se nan pran antibiyotik anpil fi al mal achte yon pwoblèm yo pa t ap janm genyen. Tout sa, se kote medam yo chèche pwoblèm bay tèt yo. Men pwoblèm fi pa pou fi sèlman. Pwoblèm fi se pou nou tout. Koze pran antibiyotik pou règ, menase lavi nou tout. Lè yon moun pran antibiyotik vagkevag, yon bann mikwòb nan kò l konn vin devlope rezistans kont antibiyotik li abitye pran an. Nou rele mikwòb,  sipèmikwòb,  lè yo devlope rezistans kont yon pil antibiyotik. Sipèmikwòb yo konn jwenn mwayen soti nan kò yon moun pou kontamine lòt moun. Lè moun fè enfeksyon sipèmikwòb, doktè konn pa gen okenn mwayen pou trete enfeksyon an epi moun nan mouri. Tèlman moun pran antibiyotik ann Ayiti vagkevag, alèkile mikwòb ki bay tibèkiloz ann Ayiti a se yon sipèmikwòb ki difisil trete. Se menm afè pou malarya Ayiti a  tou. Lè sipèmikwòb devlope, yo pa ret nan zòn kote yo te pran pye a. Yo ka gaye san tretman sou tout planèt la. Mwen pa ka esplike ase danje sa reprezante. Medanm k ap pran antibiyotik pou règ , lè se pa yon pwoblèm klè doktè ap trete, tanpri sispann. Sispann pou danje sa reprezante pou wou. Sispann pou danje sa reprezante pou nou tout. Dr Jerry Gilles Obstétricien-Gynécologue Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Òdinèman, fi nan laj repwodiksyon, gen règ chak 28 jou, depi yo pa ansent, e depi yo pa nouris. Atò sa pote non règ paske matris la prepare l regilyèman pou gwosès. Si fi a pa arive ansent, matris la jete kouch li te pare pou resevwa gwosès la. Li fè sa dekwa pou chak", "domain": "rezonodwes.com", "date": "2025-11-07 21:53:30", "url": "https://rezonodwes.com/?p=298300", "image_url": null, "xglm_generated_text_wo_prompt": "this article with similar tone."}
{"title": "Qatar : Plizyè santèn travayè etranje mouri pandan konstriksyon enfrastrikti pou mondyal 2022 a - Rezo Nòdwès", "text": "Plis pase 400 travayè mouri nan peyi Qatar pandan konstriksyon enfrastrikti pou mondyal la Mèkredi 30 novanm 2022 ((rezonodwes.com))– Yon gwo responsab peyi Qatar fè konnen omwen 400 ak 500 travayè ta va pèdi lavi yo pandan divès konstriksyon pou reyalizasyon mondyal 2022 a. Yon nouvèl ki vin met sik sou bonbon ansanm defansè dwa moun yo ki te deja kont dewoulman mondyal la nan peyi Qatar. Nan yon entèvyou li bay jounalis britanik Piers Morgan, Hassan al-Thawadi, ki sekretè jeneral Komite Siprèm Qatar pou Livrezon ak Eritaj, fè yon gwo revelasyon lè li bay chif sa a sanzatann. N ap raple gwo revelasyon sa riske bay divès gwoup dwa moun yo plis jarèt. Yo te plenyen pou di se gras ak migran yo Mwayèn Oryan rive jwenn opòtinite pou patwone premye Mondyal Foutbòl li, sou baz eksplwatasyon ak move tretman. Pi lwen, yo fè konprann se migran sa yo ki ede konstwi stad ki koute 200 $ milya dola (USD), ki gen ladann esistèm tren epi nouvo enfrastrikti ki te nesesè pou dewoulman mondyal la. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Plis pase 400 travayè mouri nan peyi Qatar pandan konstriksyon enfrastrikti pou mondyal la Mèkredi 30 novanm 2022 ((rezonodwes.com))-- Yon gwo responsab peyi Qatar fè konnen omwen 400 ak 500 travayè ta va pèdi lavi yo pandan divès konstriksyon pou reyalizasyon mondyal 2022 a. Yon nouvèl ki vin met sik sou bonbon ansanm defansè dwa", "domain": "rezonodwes.com", "date": "2025-11-07 21:53:32", "url": "https://rezonodwes.com/?p=298041", "image_url": null, "xglm_generated_text_wo_prompt": "ontinue this article with similar tone."}
{"title": "Pozisyon AKAO sou sitiyasyon vyolans ak depòtasyon ayisyen ap sibi lan Repiblik Dominikèn - Rezo Nòdwès", "text": "Jedi 24 novanm 2022 ((rezonodwes.com))– Pozisyon AKAO sou Sitiyasyon Vyolans ak Depòtasyon Ayisyen ap sibi lan Repiblik Dominikèn. 1- Sistèm ekonomik ak sosyal miwo miba ki tabli nan peyi a apre lesklavaj kaba, mete sou malè panzou finansye Lafrans mare sou endepandans Ayiti, makònen ak blokis gwo pwisans yo kanpe, lakòz plizyè milye pitit tè a, espesyalman malere yo, oblije derasinen tèt yo pou ale chèche lavi miyò nan lòt peyi. 2- Nan fen 19vyèm ak 20tyèm syèk, nan diferan peryòd, plizyè santèn, milye, travayè, nan lide pou amelyore kondisyon lavi yo, pou yo viv tankou moun, janbe fwontyè, janbe lanmè, ak diyite yo ak fòs kouraj yo pou ale travay san pran souf nan zafra nan peyi Kiba ak Dominikani. 3- Paske depi anviwon 50 lane, kriz sou kriz nan sistèm ekonomik la ki depafini li moso pa moso, mete sou kontwòl gwo pwuisans yo genyen sou direksyon peyi a, pitit tè a kontinye kite peyi a pirèd chak jou pi plis. Sòti nan lane 1960 yo pou rive nan dis dènye lane yo, konpatriyòt nou yo, tout kategori sosyal reyini, pa bann ak pa pakèt, gaye toupatou nan 4 kwen latè: zòn Nò Lamerik, Lewòp, Lafrik, zòn Karayib la, zòn Sid Lamerik. 4- Menm jan zansèt nou yo te sèmante epi goumen pou derasinen lesklavaj, Pèp Ayisyen kanpe, deside li pap bay legen devan sistèm k ap pwodui eksplwatasyon, grangou, imilyasyon, rasis, detwui lavi; konsa chak jou ki jou l ap chèche wout liberasyon l. 5- AKAO ap salye kouraj mas yo, ki kontinye goumen andedan kou deyò peyi a nan revandike yon tranzisyon koupe fache, pou desitire vye sistèm k ap repwodui eksplwatasyon ak lamizè ki pa janm bout, epi transfòme peyi a tankou yon lanfè k ap manje pitit li grenn pa grenn. AKAO ap salye tou kouraj ak travay onèt milye Konpatriyòt nou yo ki pote gwo kontribisyon nan devlòpman ekonomi peyi Repiblik Dominikèn, pandan jan sa ap fèt yon lòt fwa ankò depi 11 novanm 2022, yo pa janm sispann resevwa anba men otorite peyi sila move tribilasyon, imilyasyon, vyolasyon dwa yo; Yon pil zak ki fèt dèyè do lalwa dominiken ak tout konvansyon entènasyonal peyi a siyen. 6- Nan kontèks sa a, Pati a remake se sèlman apre di jou gouvènman defakto Ariel Henry-PHTK 3zyèm vèsyon resi sòti yon deklarasyon prensip degrenn fèb sou vyolasyon dwa migran ayisyen yo, san mande sanksyon kont tout fonksyonè k ap pase lalwa anba pye, pandan l ap kontinye ak yon politik pou ogmante soufrans popilasyon an ak lavi chè, gaz pwazon FMI, lese grennen kidnapinn ak masak k ap fèt chak jou nan peyi a tankou nan katye popilè yo. 7- Yon lòt bò AKAO mande, pou òganis dwa zimen konsekan, gwoup sosyo politik an Ayiti ak nan lòt peyi, mete ak enstans entènasyonal, voye je sou sitiyasyon konpatriyòt nou yo an Repiblik Dominikèn, travay nan sans pou fè otorite peyi sila respekte lalwa ak konvansyon entènasyonal yo komsadwa, epi veye pou dwa tout migran respekte. 8- Vye sistèm peze souse a bout. Vle pa vle, Pèp Ayisyen an ap kontinye mobilize l, kontinye òganize l, goumen pou plante yon lòt pwojè ekonomik ki kapab pwodui plis richès pou yon sosyete san fòs kote. 9- Li enpòtan e nesesè pou fòs pwogesis yo federe tèt yo sou nouvo pwojè ekonomik sila a ki dwe makònen ak solidarite tout gwoup ak fòs sosyal ki vle fini ak kalamite Pèp Ayisyen ap viv andedan kou deyò peyi a. Se yon zouti nesesè pou kwape rejim defakto Ariel Henry – PHTK 3zyèm vèsyon an ki pap travay nan sans entere popilasyon an ki dwe yon repons djanm pou mòd dirijan sa yo pa janm tounen lan tèt peyi a. Viv Ayiti ! Viv yon Peyi granmoun, yon Sosyete san fòs kote. Pòtoprens, Jou ki 21 Novanm 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 24 novanm 2022 ((rezonodwes.com))-- Pozisyon AKAO sou Sitiyasyon Vyolans ak Depòtasyon Ayisyen ap sibi lan Repiblik Dominikèn. 1- Sistèm ekonomik ak sosyal miwo miba ki tabli nan peyi a apre lesklavaj kaba, mete sou malè panzou finansye Lafrans mare sou endepandans Ayiti, makònen ak blokis gwo pwisans yo kanpe, lakòz plizyè milye pitit tè", "domain": "rezonodwes.com", "date": "2025-11-07 21:53:33", "url": "https://rezonodwes.com/?p=297506", "image_url": null, "xglm_generated_text_wo_prompt": "ontinue this article with similar tone."}
{"title": "Nominasyon Joseph Lebrun an yon katouch politik pou Ariel ak Mèt li yo - Rezo Nòdwès", "text": "Samdi 19 novanm 2022 ((rezonodwes.com))– Anpil moun ak asosiyasyon majstra nan mond jidisyè a salye nominasyon Mèt Jean Joseph Lebrun kòm Prezidan Kou Kasasyon… Tout moun konnen “Mèt Lebrun est un Magistrat honnête, sérieux et compétent” men yo chita sou kalite sa yo sèlman san yo pa gade ke se yon katouch politik li vini reprezante pou Ariel Henry ak tout PHTK, SDP, FUSION, INITE elatriye… Sa vle di ak prezans yon Prezidan nan Kou Kasasyon Ariel Henry ak tout akolit yo ka chwazi pou kont yo yon Konsèy Elektoral e fè manb yo prete sèman devan Kou Kasasyon san pwoblèm epi yo bay Ayiti yon eleksyon FO Mamit nan gou Jezi… Zafè politik andedan yon peyi sè pa avèk emosyon pou nou pwan li paske nou renmen yon moun epi nou dakò: “c’est du gaspillage de tout ce qui reste comme ressource humaine dans ce pays”. Mèt Lebrun ka pote pou wa Ariel yon sous lejitimite nan deriv kont konstitisyon peyi a… Jere peyi pa nan bat bravo pou dirijan ki se bouda chire kap siveye kou pou yo ka fè “Monsieur le Blanc” plezi. Tankou esklav a talan yo rele Joseph Lambert la te fè ak tout Levaillant Louis-Jeune lè yo te ekri yon lèt pou yo te retire kandidati Jude Célestin nan kous prezidansyèl 2011 yo e se aprè ke blan an ke li t ap sèvi lwayalman depi 25 kan fin mete li nan yon lis politisyen atoufè ke l ap vini di poukisa li te pwan li menm ak Prezidan René Préval desizyon sa a jodi a ki fè Ayiti tounen yon leta bandi, yon leta trafikan. Nominasyon Majistra nan tèt Kou Kasasyon an ak tout Prezidan CSPJ se yon gwo zèl kat – yon las datou- pou ekip Ariel la ka byen sòti tèt yo nan fè eleksyon pike kole pou esponsò li ki ba l chofe chèz annatandan. Sak pi rèd, Blan tou mete yon pyon pou si pye Ariel ta chape pou li jwenn yon lòt  »poupèt » pou jere koloni a nan menm sans la. Tout asosiyasyon majistra ki apiye nonminasyon sa a gen pou wè sa pi douvan se te yon pwazon vyolan ke yo te ofri yo nan yon koup dore ak lò. Sispann ak zafè “politique du ventre mou” a nou ka bay tèt nou pi plis valè nan lajistis peyi nou. Tout solisyon ki pwan an deyò tout nòm dwa se yon koupyon nan bouda bourik to ou ta odè a ap monte nan men nou. Gade sa fè plis ke yon lane depi Izo pwan sa nou te rele Tribinal la nan men nou – sa nou wè ki fèt? – anyen! Paske Ariel Henry et sa bande n’a rien à foutre d’une administration saine et respectueuse des normes de la justice. Sispann wè zafè jere leta tankou rad sal yo al lave nan larivyè lè gen siklòn kote tout malpwopte ap desann san gade dèyè. Nou vo pi plis ke sa. Bay tèt nou nan majistrati a pi plis enpòtans pou yon jou lè nou di ke nou se yon jij, lè sa tout politisyen va koube byen ba devan majeste nou. Sispann fè “la caisse de résonance” des voyous de la politique”. Redaksyon Rézo Nòdwès. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 19 novanm 2022 ((rezonodwes.com))-- Anpil moun ak asosiyasyon majstra nan mond jidisyè a salye nominasyon Mèt Jean Joseph Lebrun kòm Prezidan Kou Kasasyon… Tout moun konnen “Mèt Lebrun est un Magistrat honnête, sérieux et compétent” men yo chita sou kalite sa yo sèlman san yo pa gade ke se yon katouch politik li vini", "domain": "rezonodwes.com", "date": "2025-11-07 21:53:35", "url": "https://rezonodwes.com/?p=296555", "image_url": null, "xglm_generated_text_wo_prompt": "omis. Continue this article with similar tone."}
{"title": "Ayiti | Kriz : Gwo rèl an favè moun k ap viv ak andikap yo - Rezo Nòdwès", "text": "KOMINIKE POU LAPRÈS GWO RÈL ANFAVÈ MOUN KAP VIV AK ANDIKAPE YO Mèkredi 16 novanm 2022 ((rezonodwes.com))– Konpatriyòt Ayisyen k ap viv isit tankou lòt bò dlo, zanmi etranje, Nan gwo kriz malouk k ap vire bil tout moun nan peyi a, Biwo Sekretè Deta moun andikape yo (BSEIPH) vin pale ak nou sou move lavi moun andikape yo ap konnen Jodi a. Pwovèb la di : 2 moun mouye nan lapli, gen youn ka li pi mal. Sitiyasyon moun k ap viv ak andikap yo se dlo nan je, sitou sa ki nan zòn ki pi pòv yo nan lavil tankou nan pwovens. Nan al chache ti moso lamanjay pou yo pa mouri, plizyè nan yo tonbe anba bal asasen. Nan moman kote sikilasyon vin pi difisil nan peyi a, pifò chofè pa deside pote moun andikape. Chofè ki resi aksepte pote yo egzije yo peye byen chè. Se nan tout peyi a grangou ap touye moun andikape yo. Nan Komin Kabarè, plis pase 300 moun ki pa tande ak wè menm jan ak tout moun, ap peri ak tout kalite maladi epi grangou. Nan Sid peyi a, plizyè moun andikape ak pitit yo ap pase plizyè jou san yo pa jwenn anyen pou yo manje. Nan zòn metwopolitèn Pòtoprens, non selman yo pa jwenn manje, men tou yo pa jwenn dlo pou satisfè bezwen yo. Nan depatman Nip, Nòdwès, elatriye, responsab biwo rejyonal yo rapòte plizyè ka moun andikape ki mouri ak grangou. Nan zafè laswenyaj menm, pa gen bouch pou n pale. Yon lòt pi gwo koze ankò, se zafè kay pou yo rete. Plis pase 200 moun ki te pèdi kay yo nan gwo dife moun ak zam, ki te pouse do yo nan ’’Village la Piste’’ la pa konnen ki sen pou yo priye. Se avèk anpil tristès pou n ap konstate ak 2 je nou yon bann moun ki se moun tankou nou tout, ap viv anba lapli ak nan seren sou plizyè plas piblik nan zòn metropolitèn Pòtoprens lan. Estatistik yo revele gen pou pi piti 15% moun k ap viv ak yon andikap nan lemond antye. Nan peyi Dayiti, sa pi rèd ankò paske grangou, aksidan machin, aksidan moto, bal kriminèl yo, estrès, tansyon, twoub sikolojik elatriye ap gwosi chif sa chak jou pi plis. Nan sousi pou nou soulaje sò moun andikap yo, BSEIPH kontinye konte sou patenè nasyonal tankou entènasyonal ki toujou ede l. Nou ta renmen fè tout moun sonje, andikap se yon reyalite ki konsène nou tout. Li kapab ateri lakay nenpòt moun nenpòt ki lè, san nou pa ta swete sa pou ankenn moun. Biwo moun andikape yo pete yon gwo rèl ‘’Sekou’’ bay tout moun ak òganizasyon ki gen posibilite pou sipòte moun andikape. Fòk nou souliye tou, gen moun andikape ki merite plis atansyon pase lòt, sitou sa yo k ap viv nan zòn ki pi pòv yo osinon ki gen defisyans ki pi grav yo. BSEIPH ap mande moun nan Sektè prive yo pa bliye kategori moun sa yo k ap viv tout kalite move lavi ak bwa long. Ponyèt Leta kout anpil, li pa ka touche tout moun, se nou tout ki pou kore youn lòt. Biwo Kominikasyon BSEIPH Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMINIKE POU LAPRÈS GWO RÈL ANFAVÈ MOUN KAP VIV AK ANDIKAPE YO Mèkredi 16 novanm 2022 ((rezonodwes.com))-- Konpatriyòt Ayisyen k ap viv isit tankou lòt bò dlo, zanmi etranje, Nan gwo kriz malouk k ap vire bil tout moun nan peyi a, Biwo Sekretè Deta moun andikape yo (BSEIPH) vin pale ak nou sou move lavi moun", "domain": "rezonodwes.com", "date": "2025-11-07 21:53:36", "url": "https://rezonodwes.com/?p=296620", "image_url": null, "xglm_generated_text_wo_prompt": "ontinue this article with similar tone."}
{"title": "Michel DeGraff reponn Lyonel Trouillot : Menm lè w gen « Zanno kay òfèv », ou toujou ka « Rayi chen, di dan l blan » - Rezo Nòdwès", "text": "Repons pou Lyonel Trouillot — yon repons an 5 kesyon @MichelDeGraff @MITHaiti Pwòf Lengwistik @MIT Grenadye @MITHaiti Akademisyen nan Akademi Kreyòl Ayisyen Madi 15 novanm 2022 ((rezonodwes.com))– 1. Èske Lyonel Trouillot (L.T.) sonje masak ak kadejak ann Ayiti nan lane 2004 rive 2006 yo kont dè milye konpatriyòt nou yo ? _ Lè sa a, L.T. te chèf kabinè nan Ministère de la Culture et de la Communication Haïti nan gouvènman de fakto Boniface Alexandre / Gérard Latortue. Se gouvènman ilejitim sa a ki te akeyi MINUSTAH ann Ayiti e ki te mande Lafrans padon pou Prezidan Jean-Bertrand Aristide ki, an 2003, te mande Lafrans pou l remèt ranson yo te vòlè nan men Ayiti a (egal : US$ 21 bilyon). Sanble demann sa a se youn nan rezon ki te fè Lafrans, Etazini ak Kanada te patisipe nan kou d eta kont Aristide.  « yon minis [Nesmy Manigat] solidè ak aksyon gouvènman li » 2. Lyonel Trouillot ekri : « yon minis [Nesmy Manigat] solidè ak aksyon gouvènman li » . Dapre lojik sa a, èske sa vle di li menm, Lyonel Trouillot, te solidè masak ansanm ak tout kalte vyolans kont dè milye Ayisyen — kadejak te ladan tou — sou kontwòl gouvènman de fakto Alexandre/Latortue sa a L.T. t ap sèvi a ? 3. Èske se bliye Lyonel Trouillot bliye masak ak kadejak 2004–2006 sa yo ? Oswa èske se yon komisyon kolonyalis Ambassade de France en Haïti mande l fè kòm « Chevalier des Arts et des Lettres » — yon komisyon ki mande l monte sou chwal li pou l atake atik Michel DeGraff 14 oktòb 2022 nan New York Times ? 4. Kòm Lyonel Trouillot te travay nan Ministè Kilti ak Kominikasyon nan gouvènman de fakto Alexandre/Latortue sa a (2004–2006) e kòm L.T. se direktè literè nan Atelye Jedi Swa, an n mande ki konsèy, rekòmandasyon oswa kritik L.T. ka ofri MIT-Ayiti pou n amelyore travay n ap fè pou n ede nan tabli fondasyon solid pou lekòl tèt an wo  ann Ayiti —pou n ede nan mete peyi a tèt an wo ? Petèt L.T. ava ofri rekòmandasyon konkrè konsènan aplikasyon Dekrè 30 mas 1982 a (Refòm Joseph C. Bernard). 5. Nan menm objektif sa a, èske Lyonel Trouillot ta ka pataje analiz li sou estrateji Pwòf Istoryen Pierre Buteau (an kopi nan imel la) ki te Minis Edikasyon (2004–2006) nan menm gouvènman de fakto Alexandre/Latortue sa a kote L.T. te Chèf Kabinè nan Ministè Kilti ? Èske Pwòf Buteau, li menm tou, te solidè ak aksyon yon gouvènman ilejitim ki t ap maspinen pitit peyi a ?  An tou ka, m espere estrateji ak bilan P. Buteau kòm Minis Edikasyon 2004–2006 ka ede n konprann pi bon fason pou n ede tout pitit peyi a jwenn bon jan edikasyon  — edikasyon nan yon lang  tout ti moun yo konprann dapre Dekrè 30 mas 1982 a (Refòm Joseph C. Bernard). Petèt analiz bilan Pwòf Pierre Buteau kòm Minis Edikasyon an 2004–2006 (slogan : « Éducation pour tous ; tous pour l’éducation ») ava ede n amelyore travay n ap fè jounen jodi a nan dosye fondamantal sa a. An final, nan analiz  pa m, atak Lyonel Trouillot sou atik mwen nan New York Times la ta sanble ak yon lòt konsekans gwojemoni ki fè sèten konpatriyòt pami plim e ank nou yo — kit se nan « ladwat », kit se nan « lagoch », kit se nan « dwat e goch » —  souvan ap chache kraze sa ki ka bon pou peyi a paske fòk yo defann ideyoloji ak enterè pa yo epi fòk yo jete bebe a pandan y ap jete dlo beny bebe.  Aksyon sa yo se pa pou enterè nasyon an, non. Enben, sou bò pa m, mwen rete kwè pwovèb kreyòl sa a gen sajès ladan : « Rayi chen ; men, di dan l blanch » An franse : «  … il faut rompre avec le discours paresseux et réactionnaire qui veut que l’ensemble de la fonction publique soit corrompu — il y a eu sous tous les gouvernements des fonctionnaires honnêtes qui ne demandaient qu’à bien faire leur travail … » (Lyonel Trouillot nan _Le prix du Jean-Claudisme_ C3 Éditions, 2013, paj 14) Ki donk, lè Chèf Kabinè Lyonel Trouillot ekri « yon minis solidè ak aksyon gouvènman li » li kontredi pwòp tèt li pandan l ap akize pwòp tèt li tou.  Kontradiksyon sa yo sanble ak konsekans demagoji gwojemoni k ap chache make pwen pou enterè pèsonèl san okenn respè pou verite ak enterè nasyon an.  Nan lojik sa a, sanble  fòk nou ta 100% neglije lavni ti moun yo —sispann tout kalite inisyativ pou n amelyore lekòl yo — toutotan pati politik nou rayi a o pouvwa ! Nou menm nan MIT-Ayiti, se pou jenerasyon jodi ak jenerasyon demen n ap travay.  Se foumi k ava pote bon nouvèl rezilta yo ban nou. Sila yo ki enterese ava jwenn referans sou done ki nan repons sa a (konsènan masak, kadejak, Alexandre/Latortue, lagoch, ladwat, dwat e goch, gwojemoni frankofòl, Refòm Joseph C. Bernard, MIT-Ayiti e latriye) ava gade afich sa a sou Facebook : https://www.facebook.com/michel.degraff/posts/pfbid04L2K8sutJwYrwNCS9VEppW8qdETjvfdE3B34msfJKpiEVo5CX4Eh3MiQTiPA4Yaj __________________________ @MichelDeGraff @MITHaiti http://mit.edu/degraff https://MIT-Ayiti.NET/ http://Haiti.MIT.edu/ https://MIT-Ayiti.NET/sa-n-ap-fe/ Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Repons pou Lyonel Trouillot — yon repons an 5 kesyon @MichelDeGraff@MITHaiti Pwòf Lengwistik @MIT Grenadye @MITHaiti Akademisyen nan Akademi Kreyòl Ayisyen Madi 15 novanm 2022 ((rezonodwes.com))-- 1. Èske Lyonel Trouillot (L.T.) sonje masak ak kadejak ann Ayiti nan lane 2004 rive 2006 yo kont dè milye konpatriyòt nou yo ?_ Lè sa a, L.T. te", "domain": "rezonodwes.com", "date": "2025-11-07 21:53:37", "url": "https://rezonodwes.com/?p=296469", "image_url": null, "xglm_generated_text_wo_prompt": "his article with similar tone."}
{"title": "Marvel Dandin : Nan disèt wotè pri gaz la, “fòk ou gen anpil mepri pou pèp Aysyen”, pou on moun antre nan alyans ak Ariel - Rezo Nòdwès", "text": "Lendi 14 novanm 2022  (( rezonodwes.com ))—Lavi nan peyi dAyiti ap vin pi di chak jou Bondye mete e se va fèt Nwèl kap pi difisil ke pèp Ayisiyen poko janm konnen depi ekip Tet Kale|PHTK-SDP-Fusion-MTV rive sou pouvwa a san manda ak pou sèl misyon dekonstonbre peyi a nèt e ran mounn pòv yo vinn pi pòv. Bò kote pa l, analis politik Marvel Dandin nan premye analyz pou semen nan voye yon avètisman bay pakèt bann lidè kap fonse tou dwet e tèt bese nan yon konpwomi ak pouvwa kriminel Ariel Henry a. ”Yon alyans ak Ariel nan wotè pri gaz la ye la a, fòk ou ta gen anpil mepri pou pèp Aysyen an” ko-fondatè Radio Kiskeya a deklare. Li te poze tèt li kesyon nan men analyz refleksyon sila, pou l konnen kisa lidè sa yo ap jwenn an retou nan men Ariel Henry, yon non ki plis ke mwatye popilasyon vomi pou plizyè rezon patikilyeman pou danse kole ak gang yo epi miche pa klè akoz ke non li site nan asasina yon prezidan. Ariel Henry ki se yon chanpyon nan imobilis, soti poul make pwen depi yon dal lidè ki gen nan yo ket grenn ki pat janm mande manifeste kont pouvwa sa a pou tout zak kowipsyon ak enkonpetans manm li yo. Pandan l ap pase anba pye Konstitisyon peyi-a, li nome yon prezidan nan Kou Kasasyon pou ka pèmètt pita KEP-Dermalog PHTK-SDP-Fusion prete sèman san pwoblèm pou vin ak eleksyon malathconn fo mamit tankou sa te fè an 2010 pou Michel Martelly. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 14 novanm 2022 ((rezonodwes.com))—Lavi nan peyi dAyiti ap vin pi di chak jou Bondye mete e se va fèt Nwèl kap pi difisil ke pèp Ayisiyen poko janm konnen depi ekip Tet Kale|PHTK-SDP-Fusion-MTV rive sou pouvwa a san manda ak pou sèl misyon dekonstonbre peyi a nèt e ran mounn pòv yo vinn pi", "domain": "rezonodwes.com", "date": "2025-11-07 21:53:39", "url": "https://rezonodwes.com/?p=296415", "image_url": null, "xglm_generated_text_wo_prompt": "ntinue this article with similar tone."}
{"title": "UNNOEH denonse absans minis Manigat »ki lage gouvènay bato ledikasyon » peyi a - Rezo Nòdwès", "text": "NÒT POU LAPRЀS-KÒDINASYON LWЀS Lendi 14 novanm 2022 ((rezonodwes.com))– Sa fè plis pase 4 mwa depi anseyan ak asseyant lekòl prive nan peyi Dayiti nan chomaj akoz gwo kriz ki eklate nan peyi a. Nouvèl ane lekòl la te dwe demare 5 septanm 2022. Minis Nesmy Manigat ki toujou ap pwone lekòl pa ka tann ranvwaye l pou 3 Oktòb. UNNOEH te denonse sa men minis la pa tande pawòl ki pap voye flè pou li, li te pito pran UNNOEH pou bèt nwa. Nan dat 3 Oktòb la, lekòl la sòti nan PA KA TANN pou l tonbe nan TI PA TI PA. Malgre lekòl la toujou bloke, sa pa anpeche plizyè milyon ap debloke nan FNE pou rekonpanse òganizasyon k ap kore pwojè kraze lekòl la. 7 Novanm rive ministè a disparèt pandan kèk aktè ap eseye demare ane lekòl la. Yon lòt fwa ankò se gwo echèk : -Lè nou konnen paran te gentan envesti nan ane lekòl sa. -Lè nou konnen tout direktè fè paran peye ane lekòl la pa tranch. Ѐske se pa bon moman pou minis edikasyon nasyonal la te pwouve l ka byen mennen bak sistèm lan lè l ta defann pou okenn lekòl pa pwofite eksplwate paran yo nan fè yo peye pou sèvis yo pa jwenn ? -Jodi a plis pase 150 mil anseyan ap viv san sale, san estati sosyo pwofesyonèl. -Epi tout anseyan lekòl prive ap viv nan yon sitiyasyon anplwa prekè. 3 lane avan, UNNOEH te prepare yon pwopozisyon lwa sou estati anseyan lekòl prive nan peyi a. UNNOEH ap kontinye defann dosye sa a ki nan kaye chaj li ki depoze nan ministè a depi yon lane san pa janm gen deba reyèl ki fèt ant ministè a ak sendika pou jwenn yon konsansis sou li. UNNOEH kwè konjonkti sa a se moman ki pi krisyal pou sosyete a ta wè lidèchip ministè edikasyon nasyonal nan fè entèvansyon pou pwoteje lekòl kont zak briganday, pou pwoteje paran kont eksplatasyon direktè san etik ki fè lekòl tounen machandiz, pou pwoteje pwofesè kont anplwa prekè. Malerezman UNNOEH konstate epi denonse absans minis la ki lage gouvènay bato ledikasyon nan moman peyi a plis bezwen bon defansè lekòl pou tout timoun. Fas ak sitiyasyon malouk sa a, UNNOEH ap kontinye mande popilasyon an ak tout kòdinasyon li yo nan kat kwen peyi a leve kanpe pou n defann dwa ak ledikasyon pou tout timoun epi dwa ak yon anplwa desan pou tout travayè ak travayèz nan ledikasyon. UNNOEH ap kontinye batay pou bon edikasyon pou tout pitit peyi a ak bon jan kondisyon travay pou tout travayè/z nan sistèm edikatif la ! Jean Renold DESIR kodonatè Depatmantal lwès Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRЀS-KÒDINASYON LWЀS Lendi 14 novanm 2022 ((rezonodwes.com))-- Sa fè plis pase 4 mwa depi anseyan ak asseyant lekòl prive nan peyi Dayiti nan chomaj akoz gwo kriz ki eklate nan peyi a. Nouvèl ane lekòl la te dwe demare 5 septanm 2022. Minis Nesmy Manigat ki toujou ap pwone lekòl pa ka tann", "domain": "rezonodwes.com", "date": "2025-11-07 21:53:40", "url": "https://rezonodwes.com/?p=296395", "image_url": null, "xglm_generated_text_wo_prompt": "inue this article with similar tone."}
{"title": "Ayiti Koupe Fache | Kwonik #10 : Entèvansyon militè pou rezon imanitè - Rezo Nòdwès", "text": " Lendi 14 novanm 2022 ((rezonodwes.com))– Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon. Ayiti Koupe Fache ap prezante nou Kwonik #10, 2èm pati, sou kesyon entèvansyon militè konze Ayisyen yo ak peyi kolon enperyalis yo ap prepare pou rezon imanitè. Entèvansyon militè pou rezon imanitè Depi gouvèman restavèk PHTK a ak alye li yo deside mande fomèlman okipasyon militè peyi Ayiti jou ki te 6 oktòb 2022 a sou pretèks kriz imanitè, nou kapab konstate anpil dilijans ap fèt nan peyi enperyalis yo pou prepare opinyon piblik sitwayen lakay yo pou al okipe Ayiti yon fwa ankò. Etazini ak Kanada pran devan nan travay sa. Li enpòtan pou n souliye tou, kesyon entèvansyon militè a pèmèt nou wè aklè gwo separasyon klas ann Ayiti kote laboujwazi bat bravo pou demach okipasyon an. Nòt sektè patwonal ak chanm komès yo se yon prèv ki montre kouman patron yo kontan pou fòs militè etranje vin anvayi peyi a. Anpil eleman nan tiboujwazi a ki se pòtvwa boujwazi a pa sispann klewonnen sèl espwa Ayiti se okipasyon. Se pawòl nou jwenn nan bouch Georges Michel pa egzanp. Nan dyaspora a, Jean Marie Theodat, Frederic Boisrond sèvi ak pozisyon yo kòm pwofesè pou defann nesesite yon entèvansyon militè rapid ann Ayiti. Si klas boujwa ayisyen an ak enteleksyèl k ap sipòte yo ap fè anpil lòbi pou ranfòse dominansyon sou peyi a, fòk nou souliye klas oprime yo nan peyi a denonse non sèlman demand okipasyon men tou, yo manifeste an mas kont tout okipasyon militè ann Ayiti. Yo konprann apre anviwon 10 misyon militè okipasyon nan mwens pase 30 lane, okipasyon militè pou bay kapitalis ayisyen jarèt pa nan enterè yo. Pou klas travayè yo, pou klas oprime yo, kesyon imanitè a se yon pretèks pou defann enterè enperyalis ameriken ak kanadyen ann Ayiti. Kidonk, fòk yo konbat li ak tout gouvènman restavèk PHTK a. Jan entèlijans klas oprime yo montre sa, okipasyon militè toujou chita sou pretèks ki kache vrè rezon an. Nan lane 1915, se te pou fè modènizasyon; 1994 se te pou pote demokrasi; 2004 se te pote estabilizasyon. An reyalite vrè rezon an se ranfòse dominasyon ekonomik, politik sou peyi a pou fè kapitalis peyi enperyalis yo ak Etazini antèt fè toujou plis lajan kote yo ap kapab piye pi byen travayè ayisyen yo pandan yo ap lage myèt nan men kapitalis ayisyen yo. Jounen jodi a se pretèks imanitè yo mete devan. Kòmkwa, Leta ameriken ak kanadyen ta gen lapèn pou vyolans ak lamizè kap taye banda nan peyi dAyiti depi plizyè lane ki vin agrave jounen jodi a!! Pandan Etazini ap fè pwopagann pou yon entèvansyon militè imanitè, l ap agrandi prizon yo nan Gwantanmo pou anprizone ak refoule ilegalman migran Ayisyen yo kenbe sou lanmè oubyen sou fwontyè. Ala ipokrizi! Se vre kriz imanitè nan peyi d Ayiti ap agrave depi lontan. Rejim PHTK a vin ranfòse l piplis ankò nan kontinye aplike politik FMI ak Bank mondyal ap dikte pou detwi tout kapasite sektè pwodiksyon peyi a. Se vre devan politik enpopilè sa yo, gouvènman PHTK ranfòse gang yo pou chita represyon sou klas popilè yo nan yon nivo ekstrèm.  Sa kreye yon sitiyasyon imanitè nan peyi a, espesyalman nan zon metropolitèn nan ak nan prensipal depatman peyi a. Kidonk, kriz imanitè a reyèl nan peyi d Ayiti epi l ap anvlimen lontan. Fòn raple tou, politik sa yo te toujou mennen pandan okipasyon militè peyi a oubyen avèk gwo sipò diplomatik Leta meriken, Kanada ak tout sila yo ki nan ‘‘CORE Group’’ la. Pa egzanp, Matelly, Jovenel Moise ak Ariel Henri ki mennen politik sa yo nan ekstrèm limit yo toujou jwenn gwo bourad diplomatik non sèlman pou yo rive nan pouvwa men tou pou yo kenbe l malgre tout batay revankatif klas oprime yo. Malgre kriz imanitè a ap kontinye anvlimen, malgre kolera ap rann li pi grav toujou, li klè tankou dlo kòk pou mas yo, kalamite sa yo gen siyati. Se rezilta politik k ap aplike nan enterè klas boujwa ayisyen yo ak enperyalis yo. Tout entèvansyon militè jounen jodi a ap vin ranfòse enterè klas dominan sa yo epi konsolide gouvènman restavèk PHTK ak alye li yo. Li klè tou, gouvènmam restavèk la ak boujwazi a pa gen kapasite pou kontinye fè klas oprime yo obeyi. Mobilizasyon pou ranvèse leta apated ayisyen an jounen jodi a ap kontinye gwonde. Malgre tout masak, zak sasasinay, grangou ak malsite, mobilizasyon an kole nan dengonn yo. Yon okipasyon militè se mwayen pou eseye kase mobilizasyon an. Se vrè rezon ki fè enperyalis kanadyen ak meriken ap foubi fizi yo pou yo al sipòte gouvènman restavèk la ak boujwazi Ayiti a, yon fason pou kenbe peyi a anba dominasyon yo. Pou n fini, n ap raple entèvansyon toujou ranfòse kriz imanitè ak plis destatabilizasyon ann Ayiti. Sa vre tou, lòt kote nan mond lan, tankou jan sa te pase Irak, Libi, Somali oubyen Afganistan. Ann Afganistan, pa egzanp, nan anpil rejyon moun oblije ap vann ògàn yo pou achte manje apre Etazini ak alye yo fin anvayi ak okipe peyi sa a pandan 20 lane. Se pou sa nou menm nan Ayiti koupe fache, nou ankouraje klas travayè a ak klas oprime yo pou kontinye batay rezistans kont tout entèvansyon peyi enperyalis yo nan peyi d Ayiti. Nou lanse yon apèl solidarite pou klas travayè peyi amerik latin, amerik di nò, afrik la pou pote kole ak klas travayè ak tout klas oprime ann Ayiti non sèlman kont entèvansyon militè etranje an Ayiti men tou pou jete baz bon òganizasyon otonòm ak zouti politik kont enperylalis yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 14 novanm 2022 ((rezonodwes.com))-- Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon. Ayiti Koupe Fache ap prezante nou Kwonik #10, 2èm pati, sou kesyon entèvansyon militè konze Ayisyen yo ak", "domain": "rezonodwes.com", "date": "2025-11-07 21:53:42", "url": "https://rezonodwes.com/?p=296385", "image_url": null, "xglm_generated_text_wo_prompt": "tinue this article with similar tone."}
{"title": "Estrateji pou gaz la vin mwen ra, mwen chè - Rezo Nòdwès", "text": "Opinyon sa propoze retire gesyon gaz la nan mem leta sentral pou nou remèt li bay sektè prive a. Nan propozisyon sa, sektè prive a pa nèg anwo yo men nenpòt ayisyen ki gen kapasite antreprenaryal pou yo lanse on konpayi enèji kominal ou depatmantal. An pe de mo, m propoze pou leta sentral la dereglemante ak libere mache gaz la pou tout Aysyen ka rantre ladan l. Tanpri, li l jiska la fen e pataje opinyon w sou li. Gaz la chè ak ra paske se leta sentral, atravè BMPAD, ki resevwa kòmand yo de pomp yo, plase kòmand yo a travè apèl dòf, achte gaz la, estoke l nan twa tèminal li genyen yo épi distribye l bay pomp yo a travè peyi a. Leta depanse plis kòb pou l voye gaz Lagonav ke l peye pou l voye l Leyogan. E poutan gaz la van mem pri a nan tou lè de vil sa yo ak nan tout peyi a nèt. Sa lakoz ke depatman yo depan de potoprens pou yo jwen gaz. Nou pa ka vin on nasyon demokratik kote si anlè pa bay anba pa jwen. M propoze ke leta sentral retire kò l nan zafè enèji pou l pèmet nenpòt group Aysyen pa depatman ouvè on konpayi enèji ki pral resevwa kòmand pou pomp anba jiridiksyon l lan, plase kòmand yo pou yo, resevwa épi distribye. Chak depatman ap gen youn e ka gen plizyè ti piti nan komin yo ki ap afilye ak depatman yo. Estraji sa tap mande pou chak depatman yo gen tèminal pa yo. Estraji sa tap redwi sou ratman gaz la paske lè PAP bloke, gaz la tap rantre kan mem nan lot pò yo. Pri gaz la kal diferan de vil an vil e mem de pomp an pomp nan mem vil la paske li pral depan de konbyen depatman pa yo achtel ak depans ke yo fè pou yo jwen gaz la. Sa m di a la se an vèti atik 66 a 88 konstitisyon an ki prevwa desentralizasyon pa dekonsantrasyon kom on model ekonomik pou kreye opotinite ekonomik ak devlope kapasite antreprenarya nan peyi a. BMPAD pap ladan l anko. Daye se depi le leta sentral fome BMPAD ke gaz la vin chè ak ra konsa. Sentralization gaz la bay on sèl pwen dechèk kote tout peyi a depan de yon gren sèl enstitisyon pou provizyone pomp yo. Estraji sa ta pral ranfòse sektè prive a nan sans ke tout Aysisyen pral gen opòtinite pou yo antre nan sektè prive a depi yo gen konesans ki nesesè pou yo vinn on òm dafè oswa yon kontratè leta. Avan w di sa pap ka fèt paske nèg anwo pa tap kite nèg anba gen konpayi enèji pa yo, sonje ke w poko jam lanse w nan biznis serye pou w konpete kont yo; kidonk,  kouman w fè konen ke yap bloke? An rezime, gesyon gaz la pa leta sentral la jenere insekrite ak instabilite politik. Li jenere mizè kolektif tou ak depandans komim yo de gouvenman ki poko jam devlope on estrayi konpreyansif pou gaz la ka rive ak distribiye nan peyi a san kase tèt. Se pou sa plan m propoze a, non sèlman pral redwi depadans lojistik, lap retire ekonmi an nan tyouboum li ye nan moman sa, la kreye djòb nan komin yo e gouvènman lokal yo ap rantre plis taks tankou impo lokatif, patant, dwa afichaj, e latriye pou yo ka bay sèvis piblik debaz ak rezidan yo. ______________________________________ Doktè Bobb Rousseau Ekspè nan Dwa ak Politik Piblik Ekspè nan Devlopman Lokal Otè liv “La Section Communale dans le Développement Local” Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Opinyon sa propoze retire gesyon gaz la nan mem leta sentral pou nou remèt li bay sektè prive a. Nan propozisyon sa, sektè prive a pa nèg anwo yo men nenpòt ayisyen ki gen kapasite antreprenaryal pou yo lanse on konpayi enèji kominal ou depatmantal. An pe de mo, m propoze pou leta sentral la", "domain": "rezonodwes.com", "date": "2025-11-07 21:53:43", "url": "https://rezonodwes.com/?p=296379", "image_url": null, "xglm_generated_text_wo_prompt": "ntinue this article with similar tone."}
{"title": "Kanada di li pare pou akeyi plis nouvo imigran - Rezo Nòdwès", "text": "Vandredi 11 novanm 2022 ((rezonodwes.com))– Nan yon moman kote anpil gran peyi ap konbat ansanm kritik kont imigrasyon lakay yo, Kanada jwenn yon antant ant divès sektè ki sipòte l pou li ouvè pòt li byen gran pou akeyi plis nouvo rezidan ki soti nan lòt peyi. Malgre yon gwo kantite rekò imigran peyi Kanada bat nan 2 lane ki pase yo, men 3 pi gran pati politik yo sipòte politik sa a e kote yo pa antann yo, se lè y ap denonse biwokrasi ki fè imigrasyon pran tan. Minis Imigrasyon Sean Fraser te fyè pou li di nan yon konferans pou laprès, mwa pase yo : Kanada « sou wout pou li depase limit imigran li fikse pou li resevwa, kidonk li gen dwa akòde 430-mil moun rezidans pèmanan an 2022. » Sa pwal depase byen fasil 401-mil imigran li te admèt an 2021, plis pase sa li te akeyi nan nenpòt lòt ane anvan. Bò kote pa l peyi Etazini ki gen yon popilasyon 9 fwa pi gran pase popilasyon Kanada te admèt sèlman 245 mil imigran an 2021, yon bès konpare ak 477 mil li te resevwa nan ane anvan an. Kèk ane imedyatman anvan administrasyon Trump la ki pa te entèrese nan imigrasyon, peyi Etazini te konn resevwa apeprè 1 milyon imigran nan yon lane. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 11 novanm 2022 ((rezonodwes.com))-- Nan yon moman kote anpil gran peyi ap konbat ansanm kritik kont imigrasyon lakay yo, Kanada jwenn yon antant ant divès sektè ki sipòte l pou li ouvè pòt li byen gran pou akeyi plis nouvo rezidan ki soti nan lòt peyi. Malgre yon gwo kantite rekò imigran peyi Kanada", "domain": "rezonodwes.com", "date": "2025-11-07 21:53:44", "url": "https://rezonodwes.com/?p=296085", "image_url": null, "xglm_generated_text_wo_prompt": "ontinue this article with similar tone."}
{"title": "Atis ayisyen Richy Jay nomine nan Kilimandjaro Awards 2022 nan peyi Kanada - Rezo Nòdwès", "text": "Richard Verdieu alyas Richy Jay nomine nan 3 kategori konkou Kilimandjaro Awards ki se yonn nan pi gran evenman mizik pou atis ki sòti an Afrik, Amerik dinò ak Karayib la. Atis la seleksyone pou meyè albòm 2022, meyè atis gason ak meyè vwa gason pou lane 2022 a. Seremoni pou remèt pri yo ap fèt 19 novanm pwochen nan The Pavilion Toronto, Toronta peyi Kanada. Jedi 10 novanm 2022 ((rezonodwes.com))– Jèn chantè a ki ranpòte deja 2 pri nan konkou Kilimandjaro Awards an 2018 pou meyè vwa gason pou lane a e pri meyè atis pou lane 2019, fè konnen nominasyon yon atis nan yon konkou ede l gen plis konfyans pou l travay plis daprè sa l rapòte medya Loop Haïti. Pou nominasyon l nan Kilimandjaro Awards 2022 a, atis la fè konnen li swete genyen yon lòt fwa konkou a pou l ogmante palmarès li. » M swete ranpòte pri meyè albòm pou ane a paske se sèl tit m manke nan palmarès mw », pawòl chantè a deklare. Kilimandjaro Awards se yon konkou ki egziste depi lane 2015. Pri Kilimandjaro Music Awards – KMA se yonn nan pi enpòtan seremoni ki rekonpanse atis afriken k ap viv an Amerik dinò ak karayib la. Pri sa fèt nan lide pou fè pwomosyon talan ak karyè atis afriken oubyen nwa pou kontribisyon yo nan milye kiltirèl peyi Kanada. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Richard Verdieu alyas Richy Jay nomine nan 3 kategori konkou Kilimandjaro Awards ki se yonn nan pi gran evenman mizik pou atis ki sòti an Afrik, Amerik dinò ak Karayib la. Atis la seleksyone pou meyè albòm 2022, meyè atis gason ak meyè vwa gason pou lane 2022 a. Seremoni pou remèt pri yo ap", "domain": "rezonodwes.com", "date": "2025-11-07 21:53:46", "url": "https://rezonodwes.com/?p=296011", "image_url": null, "xglm_generated_text_wo_prompt": "ontinue this article with similar tone."}
{"title": "Lapolis touye ak bal youn nan bwa dwat chèf Gang Kanaran an, »Djòl » - Rezo Nòdwès", "text": "Mèkredi 9 novanm 2022 ((rezonodwes.com))– Youn nan bra dwat chèf gang Jeff moun konnen sou non “Djòl” ki tap dirije yon blòk nan Kanaran touche mòtèlman nan echanj kout zam avèk lapolis nan kad yon entèvansyon Lapolis tap fè nan zòn Koray-Seslès jodi madi 8 novanm nan. “Djòl” se youn nan bandi ki enplike nan anpil move zak sou wout nasyonal nimewo 1 an tankou brakaj, vòl, detounman kamyon machandiz, kidnapin, kadejak elatriye. Depi plizyè semèn Direksyon Depatmantal Lwès 2 polis la tanmen yon ansanm operasyon pou derasinen bandi ki vle achte zòn sa lajan kontan. Nap raple nan dat 19 oktòb 2022 a, lapolis te arete chèf gang Kanaran 90 la, Jonès Firmin alyas “Timèt” pou enplikasyon prezime li nan asasina Jean Claude Desravine ki te yon anplwaye enstitisyon lapolis la. “Timèt” ak bandi l yo te mete dife sou viktim nan ak tout machin li. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 9 novanm 2022 ((rezonodwes.com))-- Youn nan bra dwat chèf gang Jeff moun konnen sou non “Djòl” ki tap dirije yon blòk nan Kanaran touche mòtèlman nan echanj kout zam avèk lapolis nan kad yon entèvansyon Lapolis tap fè nan zòn Koray-Seslès jodi madi 8 novanm nan. “Djòl” se youn nan bandi ki enplike nan", "domain": "rezonodwes.com", "date": "2025-11-07 21:53:47", "url": "https://rezonodwes.com/?p=295906", "image_url": null, "xglm_generated_text_wo_prompt": "ontinue this article with similar tone."}
{"title": "Ayiti Koupe Fache | Kwonik #9 : konstriksyon lit otonòm ak òganizasyon otonòm Kan Pèp la - Rezo Nòdwès", "text": "Ayiti Koupe Fache: Kwonik #9 : konstriksyon lit otonòm ak òganizasyon otonòm Kan Pèp la  Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon. Ayiti Koupe Fache ap prezante nou Kwonik #9 sou kesyon entèvansyon militè konze Ayisyen yo ak peyi kolon enperyalis yo ap prepare sou pretèks èd imanitè. Resamman gouvènman reyaksyonè, anti-nasyonal, anti-pèp ayisyen an mande kò gwoup, kolon enperyalis yo, LONI ak OEA pou voye yon fòs militè, swadizan pou vin ede konbat gang yo ak adrese kriz imanitè otou kesyon rebondisman maladi Kolera nan peyi a. Jiskaprezan puisans enperyalis yo poko montre okenn anpresman pou debake ann Ayiti. Yo pito ap tann yon moman ki ka pi favorab pou yo, epi ki gen mwens danje pou yo tou. Yo pito ap tann yon moman kote Peyi Lòk fin epyize nou, kote chomaj, grangou ak maladi fin mete mas popilè yo ajenou. Men, si n gade byen, okipasyon militè a te toujou la de Oktòb 1994 jouk an 2017 lè dènye kontenjan militè LONI yo (Minustah/Tourista) kite peyi a epi konvèti okipasyon an titèl sou fòm Minijis (Minijip) ak Binuh. Se menm MINUSTAH a ki te vini ak maldi kolera a. Se menm Binuh sa a ki gen nan tèt li madan Lalim ki te admèt yo alorijin federasyon gang ame asasen kriminèl G9 an fanmiy ak alye, manyen youn, manyen tout ki ansanm ak lòt gang yo ap masakre pèp la, vyole tifi ak tigason nan katye popilè yo. Kidonk an 2010-2011, se okipan kolon enperyalis yo ki te enpoze de politisyen popetwèl, restavèk, tchoul, souflantyou depi sou Mateli kòm prezidan jouk rive nan palman kwoupyon an. Si nap gade epi reflechi ak tèt klè sou trajektwa istorik entèvansyon militè, okipasyon militè, titèl kolon enperyalis yo/Loni/OEA nan peyi d Ayiti, nap wè trè klèman sa nap viv jounen jodi a, tout tribilasyon nap viv la a, se rezilta tout entèvansyon militè, okipasyon militè ak titèl bann vòlò, mafya lokal ak mafya entènasyonal sa yo: 1915-1934, 1994-2017. Nou ka wè se sèlman reyaksyonè konze ak boujwa esplwatè k ap souse san mas popilè yo ki gen enterè nan yon entèvansyon militè enpeyalis. Si nou konnen deja, dapre leson istorik pi resan yo, e menm sila piwo nan listwa nou, se entèvansyon militè kolon enperyalis yo nan konplisite ak gouvènman popetwèl, politisyen san kolòn vètebral ak klas reyaksyonè lokal yo ki mennen nou kote nou ye la a, kouman èske nan tout bon sans nou, nou ta espere menm reyaksyonè sila yo ka vin « sove » nou? Se yo ki te mennen nou la. Nou menm nan mas popilè yo, nou pa ka rele yo vin sove nou ankò! Sa pa gen okenn sans! Se politisyen reyaksyonè ansanm ak boujwa yo k ap rele « O Sekou! Vin sove m!». Okipan militè pa janm pwente mitrayèt yo sou boujwa.  Militè etranje yo pap vin « sove » mas popilè yo ditou. Se menm politik DR vin kontinye fè. Yap toujou vin enpoze nou tchoul, souflantyou, kawotchou derechanj reyaksyonè, opòtinis pa yo pou kontinye bouche je nou, dòmi sou nou, kraponnen nou, detounen nou de vrè chimen liberasyon, ak emansipasyon Mas Popilè yo menm jan yo abitye fè depi 1986 nan yon veritab rekòmansman menm tenten yo. Men èske nou pare oubyen dakò pou rekòmanse fè menm eksperyans malouk sa yo anba dominasyon klas reyaksyonè yo, politisyen abolotcho yo, anba bòt okipasyon militè peyi kolon enperyalis yo? Ositou, ki opsyon ki devan nou sou teren an dapre rapò de fòs yo? Objektivman gen 2 opsyon sou teren an aktyèlman nan konjonkti difisil sa a. Gen youn ki pa sou kontwòl nou menmsi nou ka toujou enfliyanse l. Se desizyon ak pratik reyaksyonè, anti-nasyonal kap sòti de tout akò enperyalis yo pral sipòte. Nou dwe klè enterè fondamantal Mas Popilè yo pa nan okenn nan akò sa yo. Si pa malè mas popilè yo ta pran nan pyèj akò sa yo, nou fout chire nètalkole. Sepandan nou dwe klè tou, tenan kont rapò de fòs yo pa anfavè Pèp Ayisyen an, tenan kont nou pa gen pwòp òganizasyon otonòm nou, nou poko konstwi Kan Pèp la toutbon vre, se klas dominan reyaksyonè yo, politisyen abolotcho yo, ak peyi enperyalis yo ki pral foure pwòp solisyon anpwazonnen pa yo nan gagann nou. Nou dwe atann nou a sa e byen planifye pou sa tou. Men toutfwa, si nou kenbe mouvman lari a chochonèt nan denngonn yo, nou ka rive enfliyanse kèk bagay nan plan makab reyaksyonè yo a pou nou kapab rale yon ti souf. Men nan rale yon ti souf la, nou pa dwe janm satisfè. Si nou fè sa, yap mache sou nou san vire gade dèyè pou eliminen nou grenn pa grenn, febli mouvman nou an, epi elimine nenpòt ti dwa demokratik ou soulajman nou te rive rache nan men yo. Ann pa bay piyay sa a ankò! Dezyèm opsyon ki devan nou nan moman an, nan konjonkti aktyèl la, e ki dwe sou kontwòl pa nou, se pousuiv mobilizasyon otonòm nou yo sou diferan fòm, yon fason pou nou pa pèdi souf. Sa mande pou mas popilè yo kontinye sèvi ak imajinasyon yo, entelijans yo ak kreyativite yo. Pa ekzanp, nou gen dwa pap kapab nan lari a tout tan men sa pa anpeche nou devlope dòt mwayen pou nou kontinye òganize n, gonfle fòs nou, depi nan katye nou, nan travay nou, nan zòn nou, jouk onivo nasyonal. Nan Ayiti Koupe Fache, nou dakò ak modòd pou mas popilè yo pote men nan travay konstriksyon lit otonòm ak òganizasyon otonòm Kan Pèp la ak Travayè kòm POTOMITAN. Se travay konsekan sa a ki pral bay baz pou rive chanje rapò de fòs yo anfavè Mas Popilè yo pou rive restriktire ak transfòme sosyete a nan enterè fondamantal Pèp Travayè a, nan enterè fondamantal Kan Pèp la. Se dezyèm opsyon sa a Ayiti Koupe Fache sipòte ak tout fòs li, asavwa, travay konstriksyon lit otonòm ak òganizasyon otonòm Kan Pèp la ak Travayè kòm POTOMITAN. ·      Ayiti pa pou vann ni an gwo, ni an detay! ·      Aba tout enperyalis, Core Group, OEA ak LONI! ·      Aba Okipasyon ak Titèl enperyalis! ·      Aba Leta restavèk la! ·      Viv Lit Otonòm Mas Popilè yo ak Travayè yo kòm Potomitan! Raoul Gerard Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ayiti Koupe Fache: Kwonik #9 : konstriksyon lit otonòm ak òganizasyon otonòm Kan Pèp la Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon. Ayiti Koupe Fache ap prezante nou Kwonik #9", "domain": "rezonodwes.com", "date": "2025-11-07 21:53:48", "url": "https://rezonodwes.com/?p=295667", "image_url": null, "xglm_generated_text_wo_prompt": "imilar tone."}
{"title": "Men kòman pou w vote pou chantèz ayisyèn Magdaline Mytil nan »Prix Découverte RFI 2022 » a - Rezo Nòdwès", "text": "Ayisyèn Magdaline Mytil nan lis 10 finalis pri dekouvèt RFI 2022 a Samdi 5 novanm 2022 ((rezonodwes.com))– Aprè yon komite avan jij ki gen ladann kèk gwo pèsonalite tankou Claudy Siar, DJ Moh Green, Valérie Passelègue, Eric Bellamy te reyini nan dat ki te 14 oktòb 2022 a. Manm avan jij pou konkou a rive devwale pami 2100 kandida, 10 finalis pou pri dekouvèt RFI ane sa a. Pou edisyon konkou pri dekouvèt RFI ane a, atis Magdaline Mytil nan lis 10 finalis yo. « Bòn nouvel sou 2100 kandida Magdaline Mytil fè pati 10 finalis konkou»,“Prix Découverte RFI-2022 a”, atis la ekri sou kont Facebook li. Anons loreya pri dekouvèt RFI ane a ap piblik jou k ap 18 novanm nan. Jijman sou pèfòmans zèv atis la ak vot se prensipal pwen fò pou yon atis ranpòte konkou a. Yon gwoup gran jiri ki gen ladann atis ak pwofesyonèl ap gen pou bay dizon yo pou chwazi loreya konkou pri dekouvèt RFI 2022 a. N ap raple depi lane 1981, pri dekouvèt RFI pèmèt divès jèn mizisyen afriken fè anpil siksè nan monn lan. Pri sa non sèlman rekonpanse atis ki loreya a men l pèmèt li g on gwo vizibilite medyatik nan endistri mizikal la. Men depi kèk tan tou, gwo pri sa bay plis ouvèti ak lòt atis nan kontinen amerik ak karayib la pou patisipe e vann talan yo. • Men kijan ou ka vote pou MAGDALINE MYTIL nan konkou Prix Découverte RFI 2022 a 1.W ap antre nan lien an https://musique.rfi.fr/prix-decouvertes/vote 2.W ap defile desann wap peze “je choisis” pou MAGDALINE MYTIL 3.L ap tou voyew anba kote pou w mete -non w -prenon w -courriel (adress e-mail) 4.W ap koche j’accepte les* 5.W ap koche “je ne suis pas un Robot 6.Peze VOTE Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ayisyèn Magdaline Mytil nan lis 10 finalis pri dekouvèt RFI 2022 a Samdi 5 novanm 2022 ((rezonodwes.com))-- Aprè yon komite avan jij ki gen ladann kèk gwo pèsonalite tankou Claudy Siar, DJ Moh Green, Valérie Passelègue, Eric Bellamy te reyini nan dat ki te 14 oktòb 2022 a. Manm avan jij pou konkou a rive", "domain": "rezonodwes.com", "date": "2025-11-07 21:53:50", "url": "https://rezonodwes.com/?p=295556", "image_url": null, "xglm_generated_text_wo_prompt": "ontinue this article with similar tone."}
{"title": "Etazini : Jèn basketè ayisyen Gethro Muscadin mouri apre plizyè mwa nan koma - Rezo Nòdwès", "text": "Vandredi 4 novanm 2022 ((rezonodwes.com))– Gethro Muscadin ki se ansyen jwè ekip baskètbòl Kansas ak Nouvo Meksik rive jwenn lanmò l aprè l te fin pase plizyè mwa nan koma akoz yon aksidan machin li te fè. Atlèt la te gen 22 zan sou bwa tèt li. Inivèsite Kansas ak Nouvo Meksik konfime nouvèl la madi. Antrenè ekip Kansas la, Bill Self di Muscadin mouri byen ta Lendi swa. Muscadin te jwe pou Kansas pandan sezon 2020-2021 an epi apre sa li te transfere nan Nouvo Meksik. Li te jwe 12 match pou Jayhawks yo ak 12 match pou Lobos yo anvan li te deside kite ekip Lobos la, kèk jou anvan aksidan machin nan tou pre vil Topeka, eta Kansas. Antrenè Bill Self pibliye yon mesaj sou Twitter pou l di: « Tèlman jèn. Yon tristès. Li pral toujou ko-ekipye nou. RIP. » Muscadin se yon natif natal peyi d Ayiti. Li kite Nouvo Meksik paske « nou tou lè 2 te dakò se pat yon bon ekip pou misye ». Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 4 novanm 2022 ((rezonodwes.com))-- Gethro Muscadin ki se ansyen jwè ekip baskètbòl Kansas ak Nouvo Meksik rive jwenn lanmò l aprè l te fin pase plizyè mwa nan koma akoz yon aksidan machin li te fè. Atlèt la te gen 22 zan sou bwa tèt li. Inivèsite Kansas ak Nouvo Meksik konfime nouvèl la", "domain": "rezonodwes.com", "date": "2025-11-07 21:53:51", "url": "https://rezonodwes.com/?p=295434", "image_url": null, "xglm_generated_text_wo_prompt": "ontinue this article with similar tone."}
{"title": "»Zion », 2zyèm chèf gang Kanaran mouri anba bal lapolis - Rezo Nòdwès", "text": "Yon gwo bandi tonbe nan zòn Koray- PNH sezi yon fizi Jedi 3 novanm 2022 ((rezonodwes.com))– Eléus Vilanor alyas “Zion” ki se 2e chèf gang Kanaran an tonbe nan tire kout bal avèk lapolis. Lapolis rekipere tou yon fizi 12 apre entèvansyon sa. Misye se youn nan pi gwo kriminèl lapolis tap chache e ki enplike nan divès krim tankou asasina polisye Henry Mark Millans ki te afekte nan BLVV/DCPJ ak yon ajan BSAP yo te rele Toussaint Roger nan Jerizalèm 8, nan mwa mas 2022 a. Misye te prezan nan atak ki te fèt sou radyo ak tele Zenith la. Depi 2 fevriye 2022 pakè Kwadèboukè te lanse yon manda damne dèyè’l pou asasina. Misye ki fèt 2 desanm 1989, patisipe nan divès zak kriminèl kap fèt sou wout nasyonal nimewo 3 a nan nivo Koray-Seslès. Se nan zòn sa li te konn fè kidnapin, detounen kamyon machandiz, fè atak sou bis kap fè trajè Mibalè epi brake moun ak zam.Misye se nimewo 2 apre chèf gang lan Patrick alyas Patchouko. Li se youn nan moun ki te pran inityativ federe tout gang kap evolye Kanaran ak Koray yo e se limenm ki te gen chaj achte bal pou yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Yon gwo bandi tonbe nan zòn Koray- PNH sezi yon fizi Jedi 3 novanm 2022 ((rezonodwes.com))-- Eléus Vilanor alyas “Zion” ki se 2e chèf gang Kanaran an tonbe nan tire kout bal avèk lapolis. Lapolis rekipere tou yon fizi 12 apre entèvansyon sa. Misye se youn nan pi gwo kriminèl lapolis tap chache e ki", "domain": "rezonodwes.com", "date": "2025-11-07 21:53:52", "url": "https://rezonodwes.com/?p=295371", "image_url": null, "xglm_generated_text_wo_prompt": "ontinue this article with similar tone."}
{"title": "Pòtoprens : Yon doktè akouche pandan l ap bay fanm ansent swen lannwit nan yon lopital - Rezo Nòdwès", "text": "Enpòtan Mèkredi 2 novanm 2022 ((rezonodwes.com))– Imajine tranche pran yon jinekòg fi ki ansent pandan l nan gad lopital ap bay fanm ansent swen. Ebyen sa se istwa Jenn fi sa ki rele Noelsaint Wilmide. Nan mond nap viv la, nou souvan tann se lè yon moun pa la nou pou nou vrèman esprime fason nou te apresye li, fason nou te wè nan li yon modèl pa aksyon li, kouraj li, chwa ak desizyon li te konn pran ak fason li te bay sa ki merite enpòtans enpòtans. Men jodi a mwen chwazi pale nou de yon jèn medsen an Ayiti, non li se Wilmide Noelsaint, li se kamarad pwomosyon m nan fakilte Medsin ak Famasi nan Inivèsite Leta Ayiti. Tout moun nan pwomosyon an ki te konn Wilmid konnen li se yon moun sansib, emotiv e ki dirèk nan reyaksyon li yo. Apre sosyal nan lane 2020 li te rive moman pou nou fè chwa espesyalite. Wilmide Noelsaint pat gen ni 2 ni twa lide espesyalite aprè obstetrik -Jinekolojik. Espesyalite sa fòme sa nou rele jinekològ la menm ke an reyalite nou ta dwe rele yo obstetrisyen jenekolog (paske yo pran swen fanm kap planifye fè pitit, fanm ki ansent epi tou trete ak opere tout maladi ki gen rapò ak aparèl jenital kay fanm), an Ayiti pi souvan se gason ki fè espesyalite sa. Malgre tout zanmi Wilmide te toujou esplilke l ke espesyalite sa pa koresponn ak pwofil li, paske se yon espesyalite ki toujou gen ijans, ki toujou gen akouchman, ki toujou gen sezaryèn, nan yon lòt fason nou kapap di Matènite se yon espesyalite gason pa kanpe. Men Lanmou ak pasyon Wilmide pou espesyalite sila patap janm bay chans pou konsèy yon moun detounen l. Nan premyè ane komansman an pat fasil pou li ditou , e li te anvi abandone paske li pa fasil lew rezidan premye ane ou lopital chak jou nan semèn nan e chak 3 jou ou pase tout 24 è a lopital. Men li te chwazi fè tèt li konfyans pou l kontinye. jodi a wilmide Noelsaint se rezidan pral rezidan finisan nan Espesyalite sila ki dire 3 lane an Ayiti nan lopital Inivèsitè lapè, Dèlma 33. Yonn nan rezon ki fèm panse Wilmide se yon Ewoyin epi yon fanm ki pa manke kouraj se paske non sèlman Wilmide montre tout moun li rive fè espesyalite sila ke kèl te toujou renmen, men tou Wilmide pandan dezyèm ane espesyalite sila rive pote yon timoun nan vant li pandan preske 9 mwa. Li pa pran konje, li kontinye fè travay li, bay medam ki ansent yo swen epi opere sa ki merite opere. Devine yon bagay , nan nwit kite 17 Oktòb 2022 an Wilmid al fè gad (dòmi) lopital pou kontinye travay li malgre li konnen li pat two lwen dat akouchman pa l. ebyen jou sila doulè pran Dr Noelsaint , tansyon l monte e medsen ki te sou plas yo te dyagnostike yon pre- eklanmsi pou li . yo te fè rapid pou pran l an chaj e nan demen maten 18 oktòb Dr Noelsaint bay nesans ak yon bèl pitit gason. Mwen souvan di nou sa respekte fanm ayisyèn yo, yo gen anpil kouraj, pa janm ba yo defi , paske non sèlman yap leve defi a , yap met degi sou li pou ou. Ebyen tout moun ki te di Wilmide ou papka fè espesyalite a jodi a dwe sezi non sèlman Wilmide fèl men li met yon piti kòm degi sou li nan menm sik etid la. Wilmide Noelsaint mwen ekri tèks sa pou m fè konnen mwen apresye kouraj ou e ede plis fanm Ayisyen apresye tèt yo ! Dr Emmanuel Samedi (Dr Ça Me dit) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Enpòtan Mèkredi 2 novanm 2022 ((rezonodwes.com))-- Imajine tranche pran yon jinekòg fi ki ansent pandan l nan gad lopital ap bay fanm ansent swen. Ebyen sa se istwa Jenn fi sa ki rele Noelsaint Wilmide. Nan mond nap viv la, nou souvan tann se lè yon moun pa la nou pou nou vrèman esprime fason", "domain": "rezonodwes.com", "date": "2025-11-07 21:53:54", "url": "https://rezonodwes.com/?p=295248", "image_url": null, "xglm_generated_text_wo_prompt": "ontinue this article with similar tone."}
{"title": "»Mwen pa yon kriminèl » : Marjory Michel ekri yon nòt tou louvri voye bay komisè Lafontant - Rezo Nòdwès", "text": "Pòtoprens, jou madi premye novanm 2022 ((rezonodwes.com))– NÒT TOU LOUVRI Mwen, Marjory Michel, mwen denonse e enskri m an fo kont deklarasyon mansonjè yon seri moun ap mache fè nan kek radyo ak sou rezo sosyo kont mwen. Mwen pa gen anyen pou m wè ni pre ni lwen ak mòd rimè sa yo. Nan kad prevansyon, mwen ekri yon nòt, jou ki lendi 31 oktòb 2022 a nan aswè , bay CG Jacques Lafontant kise defansè legal sosyete a, yon fason pou m alète l sou nouvo rebondisman sa. Mwen pa yon kriminèl, mwen pa t yon kriminèl e mwen pap janm yon kriminèl. Se WI ak NON mwen genyen. Pandan avoka m yo ap adrese dosye sa fòmèlman bay Lajistis, mwen konseye moun sa yo al chèche nan lòt direksyon tenèb la , mwen toujou  rete nan direksyon limyè a  . Yon jou fòk sa fini pou nou gen yon peyi ki chita sou respè dwa moun  , kote nenpòt moun pap gen dwa monte sou radyo, nan rezo sosyo, di nenpòt ki bagay sou nenpòt moun pou asasine karaktè yo , La défaite du droit n’est que provisoire. Yon peyi paka plonje nan nondwa nèt ale. Panorama jeneral Peyi a jodi a se konsekans fason fòs fènwa detounen yon seri aktè gwo tantakil, e deside fè nan fason pa yo sa ki rele politik la. Ajisman enkomòd moun sa yo mete Peyi a nan degre pouriti nap viv la, kit  sou plan sekiritè, ekonomik, sosyal ak politik Si pou Peyi a rive sòti nan labou li ye a , fòk aktè politik chwazi yon lòt konpòtman. Fòk panorama politik la chanje. Fòk Lalwa se sèl bousòl sitwayen ak sitwayèn. Mwen, Marjory Michel,  mwen chwazi wout ki pi difisil la an Ayiti, wout LAVERITE, wout pou m rete ak KONSYANS MWEN TRANKIL . Chwa sa, gen yon pri ! Si politik se bay manti, si politik se pou yon moun gen plizyè figi, plizyè langaj, si politik se yon sèk ki aksepte moun louch sèlman, nou mét konnen mwen pa politisyen paske m sèmante pou m rete antye ak konsyans mwen klè. Si gen moun konsyans yo twouble se pa Marjory Michel ki lakoz sa . Yon jou verite gen pou blayi. Mo NON sa koute m chè anpil e mwen asime l. Soti nan gè frèt nan SDP desanm 2021 pou rive nan divizyon deklare apati jiyè 2022, mwen pran anpil atak, yo tante demoli pèsonalite m, yo tante demoli m fizikman : sèl bousòl mwen  ap toujou rete Lajistis ak  Lapolis Peyi m, malgre lantè ak feblès yo. Mwen rete kwè nan Lajistis Peyi m. Chak menas ak atak mwen subi, mwen toujou fè m devwa enfòme Defansè Sosyete a, Lapolis la ak yon enstitisyon dwa moun RNDDH. Genyen nan menas ak atak yo mwen toujou fè Jij depè vèbalize yo e gen plent ki depoze deja. Se vèdik Lajistis Peyi m map tann, se nan li mwen kwè apre kwayans mwen nan Fòs Siperyè pozitif nan Linivè a. Si gen moun ki pa gen Lapè nan konsyans yo, se pa Marjory Michel. Paske m renmen verite ak lapè nan konsyans mwen, sa fè m toujou toujou evite rantre nan tout demach ki parèt pa klè e ki pa kòdyòm. Ayiti dwe viv ! Mèsi Marjory Michel Ex-Ministre à la Condition Féminine Sitwayèn angaje Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, jou madi premye novanm 2022 ((rezonodwes.com))-- NÒT TOU LOUVRI Mwen, Marjory Michel, mwen denonse e enskri m an fo kont deklarasyon mansonjè yon seri moun ap mache fè nan kek radyo ak sou rezo sosyo kont mwen. Mwen pa gen anyen pou m wè ni pre ni lwen ak mòd rimè sa yo. Nan", "domain": "rezonodwes.com", "date": "2025-11-07 21:53:55", "url": "https://rezonodwes.com/?p=295151", "image_url": null, "xglm_generated_text_wo_prompt": "this article with similar tone."}
{"title": "Ayiti | Festival lide : »Vil Ench ap li » sou twazyèm edisyon nan depatman Sant - Rezo Nòdwès", "text": "Madi premye novanm 2022 ((rezonodwes.com))– Lansman twazyèm edisyon  »Festival lide/Ench ap li » rive fèt nan lokazyon jounen entènasyonal lang ak kilti kreyòl jou ki te vandredi 28 oktòb 2022 a anndan cite Chalmay Peral. Edisyon sa a ap dewoule anba tèm : « Ijans ki genyen pou n panse Leta nan peyi nou Ayiti ». Pou twazyèm edisyon Festival la, Chalmay Peral p ap senpman alonè men l ap nan sant deba yo sòti nan fòmasyon rive nan divètisman yo. Daprè responsab festival la, yon kokennchenn koudjay kiltirèl ap gen pou dewoule sòti 28 oktòb la pou bout dimanch 4 desanm k ap vini an. Anpil aktivite tankou konferans, resital, vant siyati, atelye lekti, ekriti, vizit touristik nan Basen Zim, espas entèpretasyon sou Chalmay Peralt, pou site senpman sa yo, pral feraye andan tout vil Ench la. Pandan gwo evenman sa, se ap okazyon pou f on ti koze sou pi ansyen katedral nan karayib la ak basen zim ki twouve yo nan vil Ench. Yon lòt bò festival la swete fè moun yo viv yon ansanm pratik kiltirèl tankou dans tradisyonèl, jwèt ak manje lokal nan lide pou valorize ansanm patrimwan kiltirèl ayisyen an. N ap pwofite raple Festival lide/Ench ap li ki gen pou eslogan (Rezilta inyorans se betiz) ap pwofite f on gwo bat bouch sou gwo batay gwoup politik Kako t ap mennen pandan peryòd lokipasyon blan meriken (1915 -1939) nan lide pou met kèk pwen sou I ak lide k ap klewonnen depi kèk jou pou fè fòs etranje pile sòl papa Desalin nan ankò. Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Madi premye novanm 2022 ((rezonodwes.com))-- Lansman twazyèm edisyon ''Festival lide/Ench ap li'' rive fèt nan lokazyon jounen entènasyonal lang ak kilti kreyòl jou ki te vandredi 28 oktòb 2022 a anndan cite Chalmay Peral. Edisyon sa a ap dewoule anba tèm : \"Ijans ki genyen pou n panse Leta nan peyi nou Ayiti\". Pou twazyèm", "domain": "rezonodwes.com", "date": "2025-11-07 21:53:56", "url": "https://rezonodwes.com/?p=295113", "image_url": null, "xglm_generated_text_wo_prompt": "ntinue this article with similar tone."}
{"title": "Nasyonzini lanse yon nouvo sit entènèt an Kreyòl ayisyen - Rezo Nòdwès", "text": "Kominike LONI ann Ayiti Pòtoprens, mèkredi 26 Oktòb 2022 ((rezonodwes.com))– Nan lokazyon jounen Nasyonzini an, Nasyonzini an Ayiti lanse yon nouvo sit entènèt an Kreyòl k ap gen pou montre epi chita sou preyokipasyon pèp ayisyen an, selon Kowòdonatris Rezidan ak Imanitè Nasyonzini an, Ulrika Richardson. Se pou lapremyè fwa Ekip Nasyonzini nan peyi D Ayiti, ki gen ladann ajans devlopman ak imanitè yo pibliye yon sit entènèt an Kreyòl ayisyen [ https://haiti.un.org/ht ]. Madam Richardson deklare: « Mwen fyè pou mwen lanse sit entènèt Nasyonzini an an Kreyòl. Mwen panse sit sa ap pèmèt Ayisyen ak Ayisyèn gen plis aksè ak travay Nasyonzini ap fè. “Li enpòtan anpil nan moman kriz yo pou tout moun konprann aklè wòl epi kisa Nasyonzini ap regle” Sit entènèt la ki disponib tou an fransè epi an anglè, mete fokis sou defi peyi a ap fè fas, men li montre tou gwo potansyèl peyi a genyen epi kòman Nasyonzini ap kolabore ak leta ayisyen pou jwenn solisyon k ap ede Ayiti pran wout pwogrè ak devlopman k ap dire. Madam Richardson fè konnen gen « atik ki fokis sou listwa ak lavi moun k ap rakonte istwa fanm, gason ak timoun nan tout peyi a. Yo pran yon plas enpòtan sou sit entènèt la. » Pou akeyi lansman sit entènèt la, Renauld Govain ki se Dwayen Fakilte Lengwistik Aplike nan Inivèsite Leta D Ayiti di sa demontre « Nasyonzini kòmanse konprann wòl didaktik li sipoze jwe nan fòmasyon ak transfòmasyon sosyal kominote yo nan bay enfòmasyon. » Sit entènèt la lanse ak plizyè istwa ki bay enfòmasyon enpòtan sou maladi kolera ki retounen nan Pòtoprens. Sou sit la, gen achiv listwa ki soti nan seri « Figi Redrèsman » ki mete limyè sou kòman moun ki te viktim nan tranblemanntè ki te pase nan mwa dawout 2021 an, nan zòn gran sid nan peyi a ap rekonstwi lavi yo pou yon demen miyò. Madam Richardson fè remake « N ap kontinye angaje nou, nan tèt kole ak tout Ayisyen ak Ayisyèn. N ap kontan si yo pataje ak nou sa yo panse nan lide pou nou amelyore sit la, yon fason pou nou ka pi byen sèvi pèp ayisyen an nan ba yo enfòmasyon yo bezwen sou aktivite Nasyonzini an Ayiti ». Yo selebre jounen Nasyonzini an chak 24 Oktòb pou make kreyasyon òganizasyon an nan dat 24 Oktòb 1945. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike LONI ann Ayiti Pòtoprens, mèkredi 26 Oktòb 2022 ((rezonodwes.com))-- Nan lokazyon jounen Nasyonzini an, Nasyonzini an Ayiti lanse yon nouvo sit entènèt an Kreyòl k ap gen pou montre epi chita sou preyokipasyon pèp ayisyen an, selon Kowòdonatris Rezidan ak Imanitè Nasyonzini an, Ulrika Richardson. Se pou lapremyè fwa Ekip Nasyonzini nan peyi D Ayiti,", "domain": "rezonodwes.com", "date": "2025-11-07 21:53:58", "url": "https://rezonodwes.com/?p=294592", "image_url": null, "xglm_generated_text_wo_prompt": "ontinue this article with similar tone."}
{"title": "Nan koze federasyon gang BBQ a, Matris Liberasyon lonje dwèt li byen long sou Madan La Lime Binuh - Rezo Nòdwès", "text": "Madi 25 oktòb 2022 ((rezonodwes.com))– Matris Liberasyon wete chapo l pou l salye popilasyon Ayisyèn nan jiskatè. Se avèk anpil lapenn Matris Liberasyon ap konstate zak kriminèl mas pèp la ap sibi nan Kwadèboukè, Site Solèy, Matisan, Kanaan , Bèlè, Laboul,  elatriye. Se chak jou inosan, fanm kou gason, timoun kou granmou, ap tonbe devan je Leta a. Yon Leta ki rete bèkèkè ap tann Lokipasyon LONI, Etazini ak Kanada. Nan sans sa a, LONI fèk adopte yon Rezolisyon 21 oktob 2022 a pou lonje dwèt li men longè sou Babekyou, pòtpawòl federasyon Gang G9, kòm prensipal responsab ki bloke VARREUX , anpeche gaz la distribiye. Matris Liberasyon sote sou okazyon sa pou raple popilasyon an, se Madan Lalim, chèf BINUH an, repezantan LONI an Ayiti ki  kreye G9 , ki  alatèt li, pa entèmedyé CNDDR, Leta Ayisyen li menm legalize l sou bout tè Desalin nan . Federasyon gang sa a Ki gen kòm pòt pawòl-ekzekitif li Jimmy Chérizier (Babekyou) ak tout lòt chèf gang G9 yo, se travayè Madan Lalim. Èske nou sonje, deklarasyon sa a Madan m nan te fè yon jou nan asanble Nasyonzini pou l deklare : « Avèk federasyon gang yo, gen mwens moun ki mouri ». Ebyen, men rezilta a jounen jodi a: Toupatou nan peyi a se masak , militan-t tonbe kou lapli, nou p ap janm ka bliye pòt pawòl nou Antoinette Duclaire ( NETTY) ak jounalis Diego Charles yo rive asasine yo, pandan pou Madanm nan federe gang yo se te pi bon bagay ki te ka rive Ayiti,  moun ap mouri nan Kolera, moun ap mouri lopital, kamyon manje paka rantre, timoun paka al lekol, antrepriz yo,  leta kou prive fèmen, lavichè disèt wotè, pifò estasyon radyo yo fèmen, pa gen kouran…tout sa,  akoz « G9 ak Alye » bloke gaz la nan Varreux! LONI, Madan Lalim, G9, Babekyou, Leta Ayisyen ak tout lòt gang k ap toupizi popilasyon an, tout RESPONSAB !!! Matris Liberasyon vle raple pèp Vanyan an  Ayiti sou anbago zam depi dikdantan ,  men tout zam ki nan men bandi yo soti nan peyi letranje espesyalman ETAZINI, Ayiti pa fè zam. Sanksyon pa ka pran kont pòt pawòl la epi pou  inisyatè a Madan Lalim kontinye ap flannen nan peyi a tankou yon bon moun pezib . Nou menm Matris Liberasyon nou mande reparasyon pou pèp ayisyen an, katye popilè yo , moun ki pèdi biznis yo gang pran, oubyen mete dife , fanmi ki oblije abandone kay yo , gaz la federasyon Madan Lalim-PHTK bloke  nan peyi a, depi 6 semèn, sa ki  lakoz moun ap  mouri chak jou pi plis nan mank swen nan lopital. Matris ap denonse jwèt rat mòde soufle, ipokrit karesan LONI,  KANADA,  ETAZINI ,  ap fè ak  AYITI a . Ni LONI , ETAZINI , KANADA konnen byen pwòp : Tout gwo potanta PHTK AK ALYE ki MÈT gang yo; k ap alimante yo; k ap finanse yo; k ap ba yo zam ; k ap sekirize envestisman yo… Poukisa yo pa mete lis non Potanta sa yo nan lari? Poukisa y ap pwoteje yo konsa? Devan KRIZ IMANITÈ SA A, MATRIS LIBERASYON ap mande LONI ,REPARASYON, reparasyon pou Ayiti ak REVOKASYON POU Madan Lalim. Nou mande reparasyon pou tout kay moun ki boule yo, reparasyon pou tout fanmi gang yo lage toutouni nan lari, reparasyon pou masak  Bèlè,  Site solèy, Maya , Kwadèboukè , Matisan, al anpil lòt kote ankò. Matris Liberasyon ap raple tout pèp ayisyen an, daprè sa ki pase deja nan listwa nou, PÈSÒN PA KA CHANJE PEYI SA A POU NOU. Dayè tout lòt peyi yo ap chache pwofite e yo kontan wè nou nan sitiyasyon sa akoz sa nou te fè nan listwa lemond. Pèp ayisyen, desten nou, desten peyi sa , se nou menm ki pou trase l, zansèt nou yo te bay Egzanp lan. SÈL YON TRANZISYON KOUPE FACHE AK SISTÈM NEYOKOLON KI K AB PÈMÈT NOU RESPIRE ! PÈP AYISYEN, SI NOU PA DESIDE BATAY POU NOU CHANJE KONDISYON LAVI NOU, N AP DISPARÈT GRENN PA GRENN !!! Nou se MATRIS !!! Pou otantifikasyon : Biwo Sekretarya santral Matris Liberasyon matrisliberasyon033@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Madi 25 oktòb 2022 ((rezonodwes.com))-- Matris Liberasyon wete chapo l pou l salye popilasyon Ayisyèn nan jiskatè. Se avèk anpil lapenn Matris Liberasyon ap konstate zak kriminèl mas pèp la ap sibi nan Kwadèboukè, Site Solèy, Matisan, Kanaan , Bèlè, Laboul, elatriye. Se chak jou inosan, fanm kou gason, timoun kou granmou, ap tonbe devan", "domain": "rezonodwes.com", "date": "2025-11-07 21:53:59", "url": "https://rezonodwes.com/?p=294445", "image_url": null, "xglm_generated_text_wo_prompt": "rticle with similar tone."}
{"title": "Lapolis touye 2 gwo manm gang Vitelòm nan sou wout Frè - Rezo Nòdwès", "text": "Lendi 24 oktòb 2022 ((rezonodwes.com))– “Sonel” ki se yon chèf gang ak tout bra dwat li, Vitelòm te fèk enstale pou dechèpiye moun ak biznis sou Wout Frè a tonbe nan echanj kout zam avèk lapolis. Sa pase samdi 22 oktòb la apre 2 endividi sa yo tap pase remèt moun kap fè biznis nan zòn nan yon anvlòp ak yon grenn katouch ladann pou fè presyon sou yo. Se konsa yo tal kwaze avèk 2 patrouy lapolis ki te resevwa alèt sou mesye sa yo ki pat ezite tire pou tante chape pou’l yo. Malerezman yo touche mòtèlman nan echanj kout zam. Lapolis ap kontinye fè entèvansyon pou demantle tout rezo gang Vitelòm nan ki enplike nan asasinen moun, kidnapin, vòlè machin elatriye… Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 24 oktòb 2022 ((rezonodwes.com))-- “Sonel” ki se yon chèf gang ak tout bra dwat li, Vitelòm te fèk enstale pou dechèpiye moun ak biznis sou Wout Frè a tonbe nan echanj kout zam avèk lapolis. Sa pase samdi 22 oktòb la apre 2 endividi sa yo tap pase remèt moun kap fè biznis nan", "domain": "rezonodwes.com", "date": "2025-11-07 21:54:01", "url": "https://rezonodwes.com/?p=294341", "image_url": null, "xglm_generated_text_wo_prompt": "Continue this article with similar tone."}
{"title": "Lapolis touye Jeneral Dènyetan ak 2 bandi nan gang »Bon diri » nan Pòdepè - Rezo Nòdwès", "text": "Dimanch 23 oktob 2022 ((rezonodwes.com))– Jodi samdi 22 Oktob 2022 a, Schneider ensikoni, alias Jeneral Dènyetan mouri apre li te fin blese nan twoke kout zam ak Ajan UDMO Nòdwès nan yon operasyon lapolis tap mennen nan Ri Dessalines, zòn nan Aman, yon katye nan vil Pòdepè. Michelet Jean ak Tyolo se 2 lòt bandi nan gang Bon Diri  ki mouri nan twoke kout zam ak Ajan UDMO Nòdwès nan yon operasyon lapolis tap mennen nan Grigri, yon katye nan vil Pòdepè. Lanmò Jeneral Dènyetan ak 2 manm  »Bon diri » yo vin lonje yon lis 08 bandi ki tonbe nan Depatman Nòdwès la sou anviwon yon mwa pandan yo tap tante opoze yo ak entèvansyon Lapolis. Lapolis Nòdwès deklare l ap kontinye chèche lot bandi ki kraze rak yo e lap mande kolaborasyon popilasyon an pou bay bon jan enfòmasyon sou tout moun yo ta wè ki blese ak bal nan Depatman Nòdwès la. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 23 oktob 2022 ((rezonodwes.com))-- Jodi samdi 22 Oktob 2022 a, Schneider ensikoni, alias Jeneral Dènyetan mouri apre li te fin blese nan twoke kout zam ak Ajan UDMO Nòdwès nan yon operasyon lapolis tap mennen nan Ri Dessalines, zòn nan Aman, yon katye nan vil Pòdepè. Michelet Jean ak Tyolo se 2 lòt", "domain": "rezonodwes.com", "date": "2025-11-07 21:54:02", "url": "https://rezonodwes.com/?p=294286", "image_url": null, "xglm_generated_text_wo_prompt": "tinue this article with similar tone."}
{"title": "Sekirite sou entènèt : teknik senp pou reprann kontwòl vi prive w epi kontwole sa w resevwa sou rezo sosyo w - Rezo Nòdwès", "text": "Oktòb se mwa « Cyber Security » Kèk teknik pou w kontwòle tip pòs ou resevwa sou profil rezososyo w Dimanch 23 oktòb 2022 ((rezonodwes.com))– Nan pòs sa, mwen eksplike kijan founisè sèvis entènèt (ISP) ou a kontwole kontni ou resevwa sou fil rezo sosyal ou. Nan fen atik sa, w ap konnen kijan pou aplike kèk teknik senp pou reprann kontwòl sou vi prive w. Se pa tout moun ki resevwa menm kontni sou kont facebook oswa Tiktok yo. Gen de kalite kontni espesifk ou resevwa san ke ou pa chache yo. Se IPS ou a ki voye yo ba w paske se jan infòmasyon sa yo yo vle w ke w konen. Lè w ap chèche vwayaj oswa lekòl sou Google, platfòm sosyal sa yo ap ba w enfòmasyon vwayaj ak lekòl. Si pa chans, ou chèche pònografi ak danse, kontni ou pral resevwa yo pral yon anpil nan pònografi oswa fanm kap souke dèyè yo. Kalite kontni sa a gen ladan tou videyo ou renmen oswa videyo ou resevwa de zanmi ou yo. Dapre peyi kote w ap viv la, gen sa ki Founisè Sèvis Entènèt ou a ak platfòm sosyal espesifik ou vle ou wè. Platfòm sa yo sèvi ak yon algorithm sèten pou delivre kontni ba ou. Yo delivre yo ba ou ki baze sou sa ki tandans oswa sa yo vle ou konnen. Èske w janm mande poukisa titok feed ou a plen ak videyo sou rasis, blag, fanm gap gouye, men ou pa jam resevwa kontni sou motivasyon pwòp tèt ou, moun ki reyisi nan zafè antreprenarya oswa responsablite sosyal. Eta final la se kenbe ou amize ak manipile ou nan panse tou sa yo vle ou ak aji jan yo vle ou. Yo ap kontinye voye kontni sa ba ou paske lè yo finalman delivre yon kontni pozitif nan feed ou, ou sèlman gade premye 3 segonn yo epi wal pito chache oswa pataje videyo ki pa edikatif. Plis ou renmen oswa pataje yon kontni, se plis ou resevwa de menm kontni sa yo sou profil ou. Èske w konnen ke Chinwa yo oswa moun ki nan peyi Lachin pa resevwa oubyen resevwa mwens tip videyo sa yo? Gouvènman yo asire ke itilizatè entènèt nan Lachin resevwa kontni sosyal ak edikatif. Yo vle moun Chinwa yo konnen bon bagay sou Lachin ak sou antreprenarya Lachin. Pou gouvènman Chinwa a, rezo sosyal yo se yon zouti pou edike pa pou amize. Sepandan isit la nan Amerik, 90% nan nou sèvi ak li pou videyo komik ak videyo kap divize n. Se pa etonan nou tèlman analfabèt, tèlman parese, e konsa nou reveye nan pwen nou anile nenpòt moun ki pote agiman diferan de sa nou resevwa sou Titok ak Facebook nou yo. Ki dènye fwa ou te pran yon desizyon konsyan pou gade yon chanèl nouvèl oubyen on infliyansò sosyal ke ISP ou a pou delivre sou paj ou? M ap envite w fè, si w kapab, yon eksperyans senp. Ale nan Lachin ak menm telefòn selilè w ap itilize nan Amerik la epi ouvri TitiTok. Ou pral desi lè w wè kontni w ap resevwa a pral ede w panse pou tèt ou epi vin yon manm pozitif nan kominote w la. Sepandan, mwen p ap kite w san w pa di w kijan pou w pran kontwòl kontni w ap resevwa a. Teknik mwen pral pataje avèk ou yo aplike pou tou de TikTok ak Facebook. Mwen pa kapab di w si yo pral travay pou SnapChat ak Instagram paske mwen pa gen yon kont avèk yo. Ann kòmanse ak istwa Navigasyon ou. Sou telefòn selilè ou, ale nan paramèt, apre sa a, mete dwèt ou sou Safary, Chrome oswa nenpòt navigatè ou itilize pou ale sou entènèt. Chèche « Clear History and Website Data ou “Effacer l’historique et les données du site Web, » epi apresa done « Clear History data », ou « Effacer l’historique et les données du site Web, » kontinye desann pou jwenn Prevent Cross-Site Tracking epi peze bouton an pou vire l gri. Koulye a, ann ale sou Tik-Tok, si gen yon videyo ki montre sou feed ou ke ou pa vle wè ankò, mete dwèt ou sou ekran ou a, yon fenèt ap louvri, chwazi “Not Interested » oswa « Pa enterese ». Kalite kontni sa a p ap parèt sou feed ou ankò. Sonje tou ke ou pa bezwen swiv tounen tout moun ki swiv ou e ou pa oblije J’aime ou pataje tout videyo ke w resevwa. Koulye a, ann al sou Facebook. Gen plis chans, lè ou louvri facebook, ou pral ateri sou Reels, pa istwa. Si gen yon videyo ki montre sou feed ou a ou pa renmen oswa ou pa vle wè ankò, ouvri videyo sa a, anba adwat videyo sa a, w ap wè twa pwen vètikal, klike sou yo epi chwazi « Hide Video » oswa « Kache videyo. » Kalite kontni sa a p ap parèt sou facebook ou yo ankò. Sepandan, TitkTok ak Facebook ap kontinye livre yo ba ou, swa ou inyore yo oswa ou di TikTok ou pa enterese oswa kache yo sou Facebook. Èske w te konnen tou ke telefòn ou tande ou lè w ap pale epi mikwofòn ou ka reponn ou lè w poze yon zanmi yon kesyon? Nan yon lòt podcast, mwen ap montre w ki jan yo enfim opsyon sa a. Lè w sèvi ak Entènèt la, ou otomatikman abandone vi prive w men platfòm sa yo kite yon fason pou w sòti. Ou jis bezwen konnen li. Si ou pa fè sa, ou senpleman di a mond ki moun ou ye, kisa ou renmen, ak ki tandans ou sipòte. Bobb Rousseau Azazel Podcast www.hazazel.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Oktòb se mwa « Cyber Security » Kèk teknik pou w kontwòle tip pòs ou resevwa sou profil rezososyo w Dimanch 23 oktòb 2022 ((rezonodwes.com))-- Nan pòs sa, mwen eksplike kijan founisè sèvis entènèt (ISP) ou a kontwole kontni ou resevwa sou fil rezo sosyal ou. Nan fen atik sa, w ap konnen kijan pou", "domain": "rezonodwes.com", "date": "2025-11-07 21:54:04", "url": "https://rezonodwes.com/?p=294259", "image_url": null, "xglm_generated_text_wo_prompt": "ontinue this article with similar tone."}
{"title": "Lionel Trouillot kase met nan men lengwis Michel Degraff ki fè elòj pou minis tet kale Nesmy Manigat nan New York Times - Rezo Nòdwès", "text": "M pa antre nan deba lengwistik ayisyen an nan dimansyon teknik li. Mwen pa gen konpetans pou sa. Kòm sitwayen  e kòm moun ki reflechi anpil sou enjistis ak inegalite sosyal, mwen gen pozisyon m sou ki politik lengwistik ki dwe patisipe nan kreyasyon yon sosyete ki va donnen plis jistis ak egalite, men se pa sou sa m ap pale jodi a. M sezi, m estomake lè m li editoryal M. Michel Degraff nan Mew York Times kote, an bon kreyòl, li voye minis edikasyon gouvènman de fakto doktè Ariel Henry a, M. Nesmy Manigat monte kòm yon moun ki pote lespwa . Se pa mwen ki ap aprann mesye Degraff yon minis solidè aksyon gouvènman li ladan n lan. Gouvènman de fakto a kreye yon sitiyasyon sosyo-politik ki mete peyi a tèt anba. Sitwayen, sitwayèn nan lari, y ap fè fas ak yon represyon sovaj. Y ap mande demisyon yon pouvwa ki pa gen pyès lejitimite, ki pa regle anyen, ki lakòz tout bagay vin pi mal, ki vann lonè peyi a nan mande asistans militè etranje. Tout analiz bay gouvènman an pa gen lòt objektif ke rete sou pouvwa a, jwi tout tan sa posib e òganize ale l yon jan pou pèp la pa ka mande l kont. Ariel Henry ak sipò minis li yo prezidan-premye minis-pouvwa jidisyè-pouvwa lejislatif, l ap dirije jan l vle, refize antre nan negosyasyon serye ak fòs nan peyi a pou kriz politik la jwenn yon solisyon. Lekòl fèmen. Gouvènman de fakto a monte pri gaz la yon wotè menm kant gaz la ta disponib pifò paran pa p ka peye transpò moto ak kamyonèt pou timoun yo ale lekòl. Kondisyon lekòl piblik yo (lekòl an jeneral) degrade. Sendika anseyan yo men nan tèt, y ap pwoteste kont anpil aksyon ak desizyon minis la. Se nan moman sa a, M. Degraff chwazi voye minis de fakto Nesmy Manigat anlè kòm yon moun ki pran yon desizyon ki ba l espwa.  Yo di se zanmi l, yo de a se Kòkòt ak Figawo, se dwa yo. Men se ta grav, si nan non defans pwomosyon lang kreyòl, ki se kòz pèp ayisyen e pa kòz dezoutwa lengwis k ap batay pou tit chanpyon, moun ta pwofite pran defans yon pouvwa ki gen san sou men n e ki gen kont pou l rann nou sou sa li fè ak lajan n, e ki se prensipal obstak pou kreyasyon yon gouvènman tranzisyon ak konpetans ak lejitimite pou soulaje soufrans pèp la, òganize eleksyon yon gouvènman lejitim pèp la chwazi pou mennen politik k ap defann enterè l, nan domèn edikasyon kou wè lòt domèn. Editoryal mesye Degraff la parèt nan yon moman gouvènman de fakto a ap mennen yon batay pou melanje djab ak bon mas, melanje pèp k ap revandike ak gang k ap tiye pèp la. Nan yon moman kote pa gen ase enfòmasyon k ap sikile aletranje sou sa pèp la ap sibi toulejou e prensipal revandikasyon l : demisyon gouvènman de fakto a. Voye yon minis monte se yon sipò objektif pou pwopagann gouvènman an, ke w vle ke w pa vle. Annatandan se an bon kreyòl gouvènman de fakto a bay lapolis lòd tire sou popilasyon an, se an bon kreyòl l ap gagote lajan n, se an bon kreyòl li bare wout demokrasi, sòf lè li al fè ti kriye devan etranje pou mande yo voye sòlda vin ede l rete sou pouvwa a. Kòm sitwayen e kòm moun k ap ekri an kreyòl depi lontan, m sezi yon moun ki fè karyè al revni l nan prezante l kòm espesyalis kreyòl pran yon pozisyon ki moutre li iyoran sou sa ki pi enpòtan nan moman an oswa sa pa enterese l : djab pa djab depi djab di yon bagay ki koresponn ak pozisyon l. Se an kreyòl nan jounen lendi 17 oktòb la te gen dizèn ak dizèn milye sitwayen nan lari peyi a k ap mande demisyon Ariel Henry, Nesmy Manigat elatriye… Nan tèt mesye Degraff se li ki espè, moun sa y o pa konn sa k bon pou yo ? Lyonel Trouillot Pòtopwens, 18 oktòb 2022 Cliquez ici pour lire l’article de New York Times Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "M pa antre nan deba lengwistik ayisyen an nan dimansyon teknik li. Mwen pa gen konpetans pou sa. Kòm sitwayen e kòm moun ki reflechi anpil sou enjistis ak inegalite sosyal, mwen gen pozisyon m sou ki politik lengwistik ki dwe patisipe nan kreyasyon yon sosyete ki va donnen plis jistis ak egalite, men se", "domain": "rezonodwes.com", "date": "2025-11-07 21:54:05", "url": "https://rezonodwes.com/?p=294136", "image_url": null, "xglm_generated_text_wo_prompt": "ontinue this article with similar tone."}
{"title": "Pozisyon Kayla ak Kozpam sou entèvansyon etranjè pou kase mobilizasyon pèp ayisyen an - Rezo Nòdwès", "text": "POZISYON PIBLIK KAYLA AK KOPZPAM  SOU ENTÈVANSYON MILITÈ ETRANJE POU KASE MOBILIZASYON PÈP AYISYEN AN KONT SITITYASYON DIFISIL AN AYITI KI MAKE AK LAVI CHÈ, GRANGOU, ENSEKIRITE… Konbit Ayisyen pou Lojman Altènativ (KAYLA) ak KOZPAM (Plateforme des associations communautaires de la zone métropolitaine) voye yon gwo kout chapo pou rezistans pèp ayisyen an k ap batay chak jou ki jou pou lavi miyò anndan peyi d Ayiti ki rele tout Ayisyen chè mèt chè mètrès. Nan yon kontèks kote lavi pa vle di anyen pou yon ti gwoup konze ki regwoupe tèt yo anndan yon zouti politik ekstrèm dwat ki rele PHTK twazyèm vèsyon epi ki jwenn sipò san mezi  kominote  entènasyonal  ènmi  Ayiti  an  ki  rele  CORE  GROUP.  Yonn  nan  karakteristik gouvènman PHTK sa se Kreye lavi chè, masakre popilasyon an, fè kidnapin, boule Kay moun nan Katye popilè yo, fè represyon sou manifestasyon nan enstrimantalize Polis nayonal peyi a. KAYLA AK KOZPAM konstate ki mannyè pouvwa ap simen latwoublay nan mitan mouvman popilè a nan mete gang G9 nan lari, ki se gwoup ame pouvwa PHTK a te federe nan lane 2020, anba gwo aplodisman  madan Hélène  Lalim,  reprezantan  espesyal  sekretè  jeneral  ONU an  Ayiti  epi  chèf BINUH ak Antonio Guterres kòm sekretè jeneral ONU, yon fason pou diskredite mobilizasyon Pèp ayisyen an. KAYLA  ak  KOZPAM  kwè  Sitiyasyon  difisil  Peyi  D  Ayiti  ap  konnen  jounen  jodiya  se  yon sitiyasyon ki kale nan laboratwa gwo peyi enperyalis yo ki pa ka gwo san yo pa rann lòt peyi piti, san yo pa domine lòt peyi nan simen latwoublay pou yo kapab toujou prezante tèt yo kòm solisyon. Men nou konnen p ap janm ka gen bon jan solisyon ak menm metòd ki fè pwoblèm lan. Nou kwè fèm, volonte ki genyen pou voye fòs militè etranje sou tè zansèt nou yo te batay pou pran Libète anba kolon Franse yo rantre nan menm Pratik kolonyal la, ki pa kapab wè Ayiti kòm yon peyi Lib, yon peyi ki ka panse solisyon pou tèt li epi pran wout chanjman k ap bon pou li, men yo vle toujou trete Ayisyen tankou esklav. Pratik entèvansyon militè sa yo kite anpil gou anmè nan bouch nou. Nou sonje 28 Jiyè 1915 , debakman  enperyalis  Ameriken  pou  okipe  peyi  a,  masakre  peyizan,  chanje  tout  òganizasyon sosyete a epi kreye yon lòt fòm òganizasyon pou rive kontwole peyi a menm lè pa gen prezans militè. Nou sonje tout Misyon ONU yo sou peyi a ki pa t janm bay anyen kòm solisyon¸ nou sonje patisipasyon militè MINUSTAH yo nan vyole Fanm ak Tifi, vòlè kabrit peyizan yo ki se byen yo, nan bay kolera ki touye plis pase 10 000 Ayisyen pandan peyi a poko jwenn jistis poutan te gen MINUJUSTH. Se nan reyalite sa « Core group » nan kolaborasyon ak yon bann minis ayisyen trèt deside mete peyi a yon lòt fwa ankò anba lokipasyon. Se pou sa n ap denonse ak tout fòs nou okipasyon militè sa ki vle blayi sou peyi a pou kontinye sabote batay mas popilè ayisyen an pou rapatriye dwa gran dèt peyi a. N ap denonse aksyon 19 minis sa yo ki dakò tounen ti jwèt a pil Core group, ki pa ni lejitim ni kredib pou pran desizyon nan non pèp Ayisyen. N ap denonse alyans gang ame yo ak pouvwa PTHK a ki se prensipal sous ensekirite anndan peyi a. Yon lòt bò, nou vle denonse tou move kondisyon ouvriye yo nan zòn franch yo, espesyalman nan CODEVI kote militè Dominiken debake sou tèritwa Ayisyen pou vin matrake ouvriye yo anba konplisite leta ayisyen ki se restavèk oligachi nasyonal ak entènasyonal la. KAYLA ak KOZPAM kwè nan yon solisyon Ayisyen, pandan n ap mande pèp Ayisyen rete vijilan pou pa tonbe nan pyèj entèlektyèl ak medya k ap defann sistèm dominan an k ap monte opinyon piblik la anfavè yon entèvansyon militè nan rale yon bann egzanp ki pa kanpe sou anyen pou montre Ayisyen pa ka rezoud kriz la. Se yon manyè pou montre pa gen Altènativ, men nou konnen se yon gwo manti. Se pèp Ayisyen ki te batay pou endepandans li pou bay tèt li yon lòt modèl lavi, se Peyizan Ayisyen ki te reziste kont lokipasyon ameriken an, se pèp ayisyen ki te kouri dèyè makout Divalye yo anndan peyia. Wi nou kapab bay tèt nou sekirite nan kolaborasyon ak yon polis nasyonal ak yon lame ki dwe pwoteje ak sèvi epi pwoteje tèritwa nasyonal la tout bon. ABA PHTK ! ABA CORE GROUP! ABA G9! ABA BINUH! ABA LOKIPASYON AMERIKEN! VIV YON AYITI KI GRANMOUN TÈT LI! WI NOU KAPAB ! Jean Robert PIERRE Sekretè Egzekitif Kayla 3445-8602 Hudthy Responsab komini kasyon Kayla Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "POZISYON PIBLIK KAYLA AK KOPZPAM SOU ENTÈVANSYON MILITÈ ETRANJE POU KASE MOBILIZASYON PÈP AYISYEN AN KONT SITITYASYON DIFISIL AN AYITI KI MAKE AK LAVI CHÈ, GRANGOU, ENSEKIRITE… Konbit Ayisyen pou Lojman Altènativ (KAYLA) ak KOZPAM (Plateforme des associations communautaires de la zone métropolitaine) voye yon gwo kout chapo pou rezistans pèp ayisyen an k ap", "domain": "rezonodwes.com", "date": "2025-11-07 21:54:06", "url": "https://rezonodwes.com/?p=294046", "image_url": null, "xglm_generated_text_wo_prompt": "ne."}
{"title": "RASANBLE ak 15 lòt pati politik alye deklare solisyon pwoblèm pèp la se nan men pèp la yo ye - Rezo Nòdwès", "text": "RASANBLE ak 15 lòt pati politik alye yo voye yon gwo kout chapo pou popilasyon an nan 4 kwen peyi a pou batay yap mennen kont pouvwa PM Ariel Henry ak tout ekip enkonpetan ki akonpayel yo. RASANBLE ak alye li yo konstate avèk anpil lapèn sa fè plis pase 2 mwa peyi a fèmen, lidè politik yo, sektè prive a, sosyete sivil la pa janm kapab antann yo pou propoze yon solisyon politik, ekonomik ak sosyal pou satisfè popilasyon ayisyen an kap soufri chak jou anba gouvènans enkapab, anba bal ensekirite ak kidnaping. Malgre timoun nan peyi dayiti pa kapab ale lekôl depi preske 2 mwa, Malgre tout kalite problèm kap kraze pèp la, sa pa di ni group nèg ak fanm ki nan pouvwa a ni sa ki pa nan pouvwa anyen. RASANBLE ak alye li yo konstate yon lòt kote gouvènman bèbè ak soudè Ariel Henry a kontinye kanpe ap gade pèp la kap mouri san kanpe. Li pito ap tann tonton blan kap pote benediksyon pou li kapab rete nan tèt peyi a pou kontinye souse san tipèp la. RASANBLE ak alye li yo kwè nan yon fòs espesyalize ki vize ankadre PNH la ak Lame Dayiti pi nesesè pou kapab kwape ensekirite andedan peyi a epi pou òganize eleksyon jeneral pou mete otorite lejitim nan tèt peyi a. Men Ayiti pa bezwen okenn fòs pou vinn proteje enterè yon ti group kont enterè mas pòv yo. RASANBLE ak alye li yo ap di Pèp la solisyon ak problèm ensekirite, kidnaping, problèm grangou, problèm gaz la, problèm chomaj la nan se nan men’l li ye. RASANBLE ak alye li yo ap adrese’l ak Jèn fanm, Jèn gason ki nan mobilizasyon yo, ki swaf chanjman, ki dezespere, kap chache lespwa toupatou, nap di yo nou vle pote van chanjman an ansanm avèk yo kote yo vle rive a. RASANBLE ap toujou rete kanpe bò kote pèp la. Delma, 20 oktòb 2022 Innocent JOSEPH Prezidan Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "RASANBLE ak 15 lòt pati politik alye yo voye yon gwo kout chapo pou popilasyon an nan 4 kwen peyi a pou batay yap mennen kont pouvwa PM Ariel Henry ak tout ekip enkonpetan ki akonpayel yo. RASANBLE ak alye li yo konstate avèk anpil lapèn sa fè plis pase 2 mwa peyi a fèmen,", "domain": "rezonodwes.com", "date": "2025-11-07 21:54:08", "url": "https://rezonodwes.com/?p=293945", "image_url": null, "xglm_generated_text_wo_prompt": "ontinue this article with similar tone."}
{"title": "Timoun ki nan lari apre masak Site Solèy la, sa n ap fè ak yo? - Rezo Nòdwès", "text": "Jedi 20 oktòb 2022 ((rezonodwes.com))– Dènye masak ki fèt nan Site Solèy yo fè anpil moun deplase kite lakay yo. Pifò nan yo sou plas Mayi Gate a (plas Hugo Chávez la), men tou gen sa ki nan tout lari a, sou twotwa yo, nan kwen mi yo, nan mache yo… Gen anpil jèn fi nan yo. Menm genyen k ap pote pitit sou bra yo, youn oubyen 2 lòt pitit ki ap mache (oubyen chita)ak yo, epi manman yo tou. Sa vle di yon sèl kou ou ka jwenn manman, pitit ak pitit pitit nan yon menm ti kwen ap mande. Sa grav wi! Men sa ki pi grav epi ki montre nou pa pran ankenn leson sou sa k ap rive nou jodi a, se kantite timoun k ap mande nan lari a. Lari sa  m ap pale a se sòti sou plas Hugo Chávez la, ki anfas Ayopò entènasyonal nou an, pase zòn 3 Men, pran tout Wout Ayopò a pou rive kafou Ayopò. Aprè sa, se toujou sòti sou plas ki Anfas pi gwo pòt antre Ayiti a, pase pran devan Dwàn Ayopò a, pase devan DCPJ, Direksyon Jeneral PNH la, DDO 2, Baz SWAT ak yon Baz Lame Ayiti pou rive Kafou Fleryo ak tout Kafou Klèsin. Lari m ap di w la toujou, se soti sou menm plas sa a ki anfas Ayopò « Toussaint Louverture » la ki vin santi epi sal pase peny ti dan, pou pran wout Mayi Gate a, pase devan MSPP ki tou pre yon pakèt fatra santi (m pa konn si se paske pa gen diferans ant fatra yo ak li ki fè yo prèske menm kote), pou rive kafou Jeral Batay. Pou fini, soti kafou Jeral desann kafou klèsin, w ap jwenn yo sou tout wout la. Timoun yo sal, yo grangou, yo san pwoteksyon, san kote pou yo domi, san ledikasyon, san lasante, san lanmou, san atansyon pèsonn, san lavi epi menm san lavni. Pifò nan nou wè malè ki pandye a. Si w poko wè li, panse ak bandi ki popilè jodi a yo, epi mande tèt ou « ki laj yo te genyen nan lane 2004, epi ki kalite vi yo t ap mennen epòk sa? ». Ou fè sa? Kounya mande tèt ou sa: e si depi nan lane 2004 yon enstitisyon tankou  « Institut du Bien-être Social et de Recherches » te ba yo tout ankadreman  timoun ki te tankou yo te dwe jwenn pou yo pa devye pita, kòman sitiyasyon peyi a t ap ye jodi a? Ebyen nan moman sa a, depi 2004 dayè, reyalite lari a pa chanje. Gen yon pakèt timoun ki genyen soti 8 pou rive 15 lane konsa, ti gason sitou, ki ap mache san ankadreman. Yo ap mande, y ap koke nan dèyè machin, y ap siye pye moun, y ap pran bourad, y ap pran desepsyon ak imilyasyon, y ap fè tout sa lide yo di yo nan yon grenn objektif: pou yo jwenn ti lamanjay. Te gen kèk grenn nan lari a avan sa, men dènye masak Site Solèy yo lakoz yo vin plis, sitou nan zòn mwen sot site yo. Kisa y ap devni lè nou rive nan lane 2032? Anpil nan nou toujou di se jodi a ki konte. Zafè demen? Oubyen n ap tann sila ki nan leta yo pito? A! Moun sa yo pa pyeton, yo pa fè wout santi tankou wout Jeral Batay ak kafou klèsin, yo ka pa menm konnen reyalite sa. Epitou, menm si yo te konnen li kwè m si w vle yo gen lòt bagay ki pi enpòtan pase avni peyi a pou yo jere. Petèt kèk ladan yo ka menm ap tann timoun sa yo grandi pou kontinye sèvi ak yo kont nou. Yo efikas anpil nan sa. Nou ki nan Sosyete Sivil la, n ap kontinye pati ak fanmi nou pito? An oke, lè sa pi grav, lè yo pran relèv gang jodi a yo n ap mande pou PNH la gen plis Blennde, oubyen n ap rele blan. Nou pito kontinye jwe wòl yon sosyete Ponpye? Bon nou p ap menm jwenn dlo. Si gen dlo ka pa menm gen gaz. Si gen gaz wout yo ka bloke… Antouka, m ap raple nou ti verite sa: Lavni se pa reyalite ki vin kontre nou aprè 10 oubyen 20 lane a, men se pito reyalite nou te chwazi a . Nou ka te chwazi li swa ak volonte nou, swa san nou pa t konnen akoz inyorans nou. Kidonk, ansanm, nou ki se sitwayen ki pa deside oubyen ki paka kite peyi nou, nou te ka kreye yon pwogram ak lajan pa nou pou nou retire tout timoun sa yo nan lari a. Se pa pou yo sèlman nou t ap pran bon desizyon sa-a. Se pou sekirite pa nou, sekirite fanmi nou ak sekirite peyi nou, se pou lavni nou tout. Ann antisipe, ann chwazi reyalite nou ta vle aprè 10 oubyen 20 lane a depi kounya a. Carlyns JEAN FRANÇOIS Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 20 oktòb 2022 ((rezonodwes.com))-- Dènye masak ki fèt nan Site Solèy yo fè anpil moun deplase kite lakay yo. Pifò nan yo sou plas Mayi Gate a (plas Hugo Chávez la), men tou gen sa ki nan tout lari a, sou twotwa yo, nan kwen mi yo, nan mache yo... Gen anpil jèn fi", "domain": "rezonodwes.com", "date": "2025-11-07 21:54:10", "url": "https://rezonodwes.com/?p=293894", "image_url": null, "xglm_generated_text_wo_prompt": "Continue this article with similar tone."}
{"title": "Raoul Gérald | Ayiti Koupe Fache n°8 : Viv mobilizasyon otonòm mas popilè yo - Rezo Nòdwès", "text": " Oktòb 2022 Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap goumen kont lenjistis, lesplwatasyon ak represyon. Jodi a n ap konsakre kronik n°8 lan pou nou voye yon kokenn kout chapo, pou nou salye byen ba lit revandikasyon pèp la. Yon lit revandikasyon lijitim. Yon lit revandikasyon k ap mande pou yon lòt Leta tabli lan peyi, yon Leta ki pou sèvi entèrè mas popilè yo. Yon lit revnadikasyon k ap mande pou pouvwa mafya PHTK a bay talon li, rache manyòk li, bay tè a blanch. Sa fè plis pase 4 senmèn depi pèp la ap revandike, pou yo egzije pouvwa Ariel Henri an pa monte pri gaz la. Nou tout konnen lè pri gaz la monte tout pri pwodwi, manje monte. Men nou tout konnen tou pou gouvènman Ariel Henri mizè pèp pa konte. Pou nou ka konprann sa k ap pase lan peyi a jounen jodi a fò nou fouye zo lan kalalou. Fò nou konprann depi plis pase 10 lane, rejim PHTK ap trafike richès peyi a, yap volò, yap detounen lajan, yap fè trafik dwòg, yap distribye zam bay gang. Men lè nou voye je nou pi lwen, nou konstate tou tout bagay kap pase jounen jodi a, peyi fin degraba, timoun paka manje, goud la tounen zorey bourik. Tout bagay sa yo se rezilta politik yon Leta kap defann enterè yon ti minorite moun, yon ti elit. Minorite sa a ou jwenn li lan klas moun k ap kontwole ekonomi peyi a, ou jwenn li lan gwoup moun k ap dirije Leta. Jounen jodi a kriz lan pete lan figi yo. Pèp la di sètase. Malgre ti minorite moun sa yo kap piye richès peyi a mete gang ak lapolis pou fè represyon, pou kraze mouvman revandikasyon an, jis moman n ap pale a, yo pa rive kontwole manifestasyon yo. Kounye a yo mande ouvètman, kareman, pou yon fòs etranje, anpatikilye mèt yo gouvènman meriken, rantre lan peyi a pou li vin tabli yon okipasyon militè sou peyi a. Kòm si se okipasyon militè ki ka vin rezoud kalite kriz sa a ki blayi lan peyi a. Listwa montre nou okipasyon ak dominasyon kolon enperyalis yo foure nou nan twou santi a pi fon, pi rèd. Nou pap janm bliye se yon prezidan Etazini, Donald Trump, ki te di Ayiti se w « latirn » . An 1994,  Senatè Joe Biden te di : “Ke Ayiti disparèt ou pa, sa pa enterese nou.” Se konze lokal yo ak peyi kolon enperyalis yo ki mete nou kote nou ye la a. Kouman èske bann tikoulouk anti nasyonal, anti Pèp yo nan gouvènman ilegal, ilejitim sa a ka vin fè nou konprann se okipasyon militè menm kolon enperyalis sila yo ki ka vin sove nou? Pou nou lan Ayiti Koupe fache, li klè kou dlo kòk okipasyon militè vandè peyi PHTK yo ap mande an, se yon okipasyon militè ki pou kontinye ba yo plis pouvwa, yon okipasyon militè ki pral pèmèt yo, gwo boujwa, dirijan Leta yo, ak konpayi etranje kontinye piye peyi a pi rèd, vòlò resous minyè nou yo, kontinye vin ranfòse eksplwatasyon travayè yo ak salè mizè a. Fò pèp la kanpe kont tout okipasyon militè, kont tout entèvansyon etranjè. Tout enjerans sa yo se ranfòse yap vinn ranfòse  pouvwa reyaksyonè PHTK a, ak klas dominan reyaksyonè yo. Nap di Viv yon Ayiti Granmoun tèt li, viv yon Leta souveren demokratik popilè. Aba tout okipasyon, Aba tout enjerans etranje lan peyi a. Ann lite pou yon lòt sosyete, pou yon Ayiti tou nèf! WI, NOU KAPAB! Sa mande nou rantre danble, darachpye, pi vit posib, san pèdi tan nan travay konstriksyon lit otonòm ak òganizasyon otonòm Kan Pèp la ak Travayè kòm POTOMITAN. SE TACH ISTORIK MOMAN AN! ANN VANSE LADAN LI 2 PYE FÈM! AKF ap ankouraje nou pou kontinye mobilize epi òganize pou revandike dwa nou. Klas dominan reyaksyonè yo fè bèk atè devan enpeyalis yo. Souvrènte Ayiti nan men mobilizasyon mas popilè yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Oktòb 2022 Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap goumen kont lenjistis, lesplwatasyon ak represyon. Jodi a n ap konsakre kronik n°8 lan pou nou voye yon kokenn kout chapo, pou nou salye byen ba", "domain": "rezonodwes.com", "date": "2025-11-07 21:54:11", "url": "https://rezonodwes.com/?p=293802", "image_url": null, "xglm_generated_text_wo_prompt": "inue this article with similar tone."}
{"title": "Daly Valet : »Yon Mapou jeyan tonbe. Latè tranble! » - Rezo Nòdwès", "text": "MIKA ! Yon Mapou jeyan tonbe. Latè tranble. Tout yon pèp pantan ap tranble, kriye. Mikaben pa yon senp atis. Se te yon jeni. Se konsa : depi yon jeni ale, linivè sekwe. Jeni yo pa janm dire anpil sou tè sa. Yo pa mouri. Yo jis vwayaje sou zòd Granmèt la pou yo al kontinye yon lot misyon nan yon lòt nivo ki depase nou menm imen. Mapou a tonbe nan pye misyon l. Tankou yon sòlda toujou fèm opòs nan bon kou move tan. Gran Achitèk la te mare randevou ak li nan travay li. Lè Granmèt la ap fè zèv pa l lè li rale vini jwenn li bridsoukou youn nan nou san nou pa atann, nou pa ta kriye non. Men elas ! Nou se kreyati Ki sansib anpil, sitou nou menm Ayisyen. Dlo nan je nou pre… Mikaben se yon Ewo Nasyonal. Yon ewo nasyonal ki tonbe ak drapo ble e wouj nan kou l sou yon sèn entènasyonal. Se te konsa sa te dwe pase. Menm nan jou lanmò l Ayiti nan te kè l, nan bouch li, nan kou l, nan bra l. Mika te damou Ayiti. Tout kote l pase se Ayiti l ap selebre. Nou dwe l respè. Nou dwe l lanmou. Nou dwe venere memwa l pou tout tan gen tan. Leta ayisyen dwe onore patriyòt sa ak yon grad e yon plak postim nan yon seremoni ofisyèl. Yon plak otorite yo ap remèt pitit li, an prezans manman l, papa l, madanm li. Li plis ke merite l. A byento, konpatriyòt Mika ! Kontinye chante ak selebre Ayiti menm bò kote Granmèt la ! AYITI manman nou bezwen sa jodi a plis ke yè. Pèp Ayisyen an di w mèsi anpil.Mika, mèsi anpil vye frè nou pou yè, jodi a ak demen ! Ayiti pa p janm bliye w. Kenbe la ! Daly Valet Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MIKA ! Yon Mapou jeyan tonbe. Latè tranble. Tout yon pèp pantan ap tranble, kriye. Mikaben pa yon senp atis. Se te yon jeni. Se konsa : depi yon jeni ale, linivè sekwe. Jeni yo pa janm dire anpil sou tè sa. Yo pa mouri. Yo jis vwayaje sou zòd Granmèt la pou yo al", "domain": "rezonodwes.com", "date": "2025-11-07 21:54:13", "url": "https://rezonodwes.com/?p=293542", "image_url": null, "xglm_generated_text_wo_prompt": "Continue this article with similar tone."}
{"title": "17 oktòb 1806 – 17 oktòb 2022 : 216 zan apre asasina Jean Jacques DESSALINES - Rezo Nòdwès", "text": "yon tèks Iléus Papillon Lendi 17 oktòb 2022 ((rezonodwes.com))– 17 oktòb 1806. Yon dat malouk. Yon dat lawont. Yon dat ki make san. Yon dat ki senbolize siyati kontra lanmò, lamizè ak povrete nou. Yon dat tris. Yon dat dlo nan je. Yon dat konkonbwèt. Yon dat trayizon. 17 oktòb 1806 – 17 oktòb 2022, sa fè 216 lane depi yon gwoup awousa kòn siye, mafya melanje ak tout koulè likid, te rive asasinen Papa nasyon an, Jean Jacques DESSALINES. Aksyon sa temwanye kijan yon kategori moun deside kanpe anfas pwojè sosyete ki chita sou byennèt pou tout moun Anperè a te reve a. Krim sa, jiskaprezan ki rete san pinisyon, san sanksyon epi san jijman an, se espresyon mepri pou lavi moun. Krim sa fè sosyete nou an demare sou yon pedal doulè san fren, san klaksòn epi san retwovizè. Zak sasinay sou Liberatè pèp ayisyen an montre  kijan yon ekip kriminèl deside plonje Ayiti nan yon basen san depi nan kòmansman konstriksyon sosyete nou an aprè 1804. Se te yon plan byen monte. Asasina Dessalines antre nan kad yon estrateji byen fisle pou kanpe anfas pwojè koupe fache fas a enperyalis, esplwatasyon moun, kolonizasyon, elatriye. 216 lane apre dappiyanp sa sou Dessalines, pandan n ap komemore dat sila jodi 17 oktòb 2022 a, Ayiti kontinye ap peye konsekans zak lawont sa ki lakòz pèp la toujou rete nan labou pandan kèk grenn moun ap pwofite de tout byen peyi a. Pa gen redistribisyon richès. Pa gen jistis. Nou poko menm rezoud pwoblèm dlo, manje, lojman, edikasyon… Nou pa fouti detèmine ki sa Ayiti ap regle. Se yon sosyete miwomiba ki mande refèt latètopye pou nou pati sou yon nouvo pant. Jodi a, se responsabilite tout elit yo(elit konsyan yo) pou edike pèp la nan wotè istwa li, kilti li, kosmogoni li pou kreye yon sosyete ki chita sou jistis sosyal, souverènte, libète, travay, pwoteksyon lavi ak byen kote tout Ayisyen va santi y ap viv tankou moun. Ayiti dwe sispann teren esperimantasyon plan kominote entènasyonal. Nou dwe sispann ak volonte pou nou esklav la, jan Leslie MANIGAT te ekri sa. Nou dwe inisye bon jan batay pou nou chavire sistèm peze souse sa kote chak okazyon, kolon enperyalis yo rive mete kèk maryonèt sou pouvwa pou regle koze yo. Nou dwe sispann kwè desten nou depann de etranje. Ayisyen, nou dwe soti tèt nou nan lojik blan se sovè a. Plan yo se fè nou kwè nou enpuisan pou se etranje ki parèt kòm sèl liberatè. Pwogrè ak transfòmasyon Ayiti pa makònen ak pwojè kominote entènasyonal rasis la. Ayit bezwen moun pou (re)defini priyorite li pou rive konstwi yon pi bon demen pandan l ap suiv gran liy Zasèt yo te trase suivan listwa li. Yon Ayiti tounèf. Yon nouvo kontra sosyal. Byennèt pou tout moun. Iléus PAPILLON Sosyològ Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "yon tèks Iléus Papillon Lendi 17 oktòb 2022 ((rezonodwes.com))-- 17 oktòb 1806. Yon dat malouk. Yon dat lawont. Yon dat ki make san. Yon dat ki senbolize siyati kontra lanmò, lamizè ak povrete nou. Yon dat tris. Yon dat dlo nan je. Yon dat konkonbwèt. Yon dat trayizon. 17 oktòb 1806 - 17 oktòb 2022,", "domain": "rezonodwes.com", "date": "2025-11-07 21:54:14", "url": "https://rezonodwes.com/?p=293536", "image_url": null, "xglm_generated_text_wo_prompt": "Continue this article with similar tone."}
{"title": "Refleksyon kritik sou entèvansyon kominote entènasyonal la pou tabli lapè an Ayiti - Rezo Nòdwès", "text": "yon tèks Mathias Devert Jedi 13 oktob 2022 ((rezonodwes.com))– Jodia anpil travay syantifik montre kijan Nasyonzini echwe nan plizyè misyon li antreprann pou lapè  avèk sa yo rele « state building » nan mond lan. Nan ka pa Ayiti a depi kòmansman ane 1990, òganizasyon an ap f entèvansyon an Ayiti, men jouk jounen jodia, sa yo rele demokrasi, eta de dwa, sekirite rete yon rèv, yon ilizyon. Li klè jodia ke gen yon pwoblèm nan fason yo abòde sitiyasyon an, paske pandan operasyon yo, ki vle di lè yo prezan, ou gen lenpresyon ke yo atenn objektif yo a, ke tout bagay tounen nan lòd men depi twoup yo ale, lè w gade ou wè sitiyasyon an vin pi malouk. Kidonk, li enpòtan jounen jodia pou yo atake pwoblèm nan depi nan rasin li. a) absans yon plan pou ranfòse enstitisyon polisyè a Nan ka peyi Dayiti, Nasyonzini te toujou kontante li voye sòlda etranje nan peyi a olye yo ranfòse kapasite lokal yo, pou Ayiti  kapab fè fas ak pwoblèm yo pou kont li. Nan dènye istwa politik peyi Dayiti, yonn nan fwa PNH la te pi efikas, nou kapab di se pandan manda MINUSTHA, paske li te gen ekipman ak teknik pou soutni enstitisyon an nan operasyon li yo. Sepandan, Nasyonzini pa t panse pou l ranfòse PNH la nan ba li mwayen. Apre depa misyon an, PNH pa eritye anyen nan domèn ekipman ak ekspètiz. Menm jodi a, fas ak ensekirite ki reparèt sou sèn nan , nou santi nou bezwen èd nan men etranje. Men èske n konnen poukisa? Paske volontèman oswa envolontèman yo te fè chwa pou yo pa bay PNH mwayen pou l kab travay epi akonpli misyon li; sa ki vin  kreye depandans Ayiti ak enstitisyon entènasyonal yo (ONI) b) absans kontwòl sou orijin zam yo Nasyonzini, nan misyon li pou tabli lapè an Ayiti pa panse adopte mezi ki efikas a pri ki pi  ba ki e ki mande mwens resous. Antretyen fòs lame entènasyonal yo koute Lakou Entènasyonal anpil lajan( plizyè milya) pandan ke yo pa anvizaje lòt solisyon. Ann pran egzanp ka peyi Dayiti, nou tout konnen ke Ayiti pa pwodui ni zam, ni minisyon. Kidonk nou kapab konkli ke yo soti direkteman nan peyi etranje. Nan ka sa a, peyi zanmi Ayiti yo ta dwe, premyeman, pran angajman pou entèdi nenpòt transfè zam pou rezon prive an Ayiti epi ranfòse kontwòl nan pwòp dwan yo pou evite risk kontrebann. Sa pral san dout anpeche bandi yo alimante tèt yo epi redwi kapasite nwizans ak rezistans yo. Depi zam anba kontwòl  PNH la, bandi yo p ap gen menm kapasite a ak menm fòs la, yo pral twouve yo nan sitiyasyon feblès. Sa ki pral mete s PNH la nan pozisyon fòs. c) Atake patwon gang yo Etid entènasyonal yo montre ke bandi an Ayiti yo pwoteje pa aktè politik ak manm nan sektè prive a. Mwen menm mwen te travay sou yon etid ka ki gen rapò ak Ayiti ak yon ekspè entènasyonal kote nou te rive wè  ensekirite se yon sous pwofi li ye an Ayiti e li konstitiye yon baz pou konsolide pouvwa a. Kriminèl ki pwoteje pa moun ki plase nan wo nivo a santi yo lejitim nan sa y ap fè yo paske yo gen asirans  lapolis pa gen pouvwa kont yo paske aktè nan sistèm nan pwoteje yo. Sou sijè sa a, mwen aprann  kominote Entènasyonal la mande pou gouvènman defakto a fè lis aktè ki nan konfyolo ak gang yo an Ayiti. Sa fè m ri paske menm  Entènasyonal sa a dapre done yo ak ankèt ki fèt yo gen non tout aktè sa yo. Apwòch sa a tache ak ipokrizi. Pi bon bagay pou nou fè si nou vle elimine gang an Ayiti se atake sous yo, bòs yo ak pwotèktè yo. Nou dwe kanpe yo, sanksyone palmantè, minis, biznisman sa yo ki alimante ak kreye nouvo gang pou enterè mesken; sa pral destabilize mache sa a an Ayiti e li pral fòse kriminèl yo fè retrè. Kidonk sin pa atake patwon yo ,yon fòs lame etranje ap toujou vin an Ayiti, li pral oblije goumen ak gang yo pandan mwa ak ane, apre depa yo menm aktè sa yo pral ame lòt jèn epi sitiyasyon an ap retounen jan li te ye anvan an. Yon fwa ankò nou dwe atake pwoblèm nan soti nan rasin li. Politologue Mathias L.DEVERT MS Politique et Pratique des Organisations Internationales Sciences Po Grenoble ( France) mathiasdevert@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "yon tèks Mathias Devert Jedi 13 oktob 2022 ((rezonodwes.com))-- Jodia anpil travay syantifik montre kijan Nasyonzini echwe nan plizyè misyon li antreprann pou lapè avèk sa yo rele \"state building\" nan mond lan. Nan ka pa Ayiti a depi kòmansman ane 1990, òganizasyon an ap f entèvansyon an Ayiti, men jouk jounen jodia, sa yo", "domain": "rezonodwes.com", "date": "2025-11-07 21:54:16", "url": "https://rezonodwes.com/?p=293185", "image_url": null, "xglm_generated_text_wo_prompt": "his article with similar tone."}
{"title": "Larelèv sou chemen : Prezantasyon Mouvman Kreyòl Ayisyen / Sosyete Koukouy - Rezo Nòdwès", "text": "Larelèv sou chemen Sosyete Koukouy | Prezantasyon Mouvman Kreyòl Ayisyen / Sosyete Koukouy Mercredi 12 octobre 2022 ((rezonodwes.com))– Prezantasyon Mouvman Kreyòl Ayisyen / Sosyete Koukouy Mouvman kreyòl / Sosyete Koukouy kreye an 1965, nan kontèks deba sosyopolitk epòk la, ant patizan ideyoloji lengwistik fransè ak patizan ideyoloji lengwistik kreyòl. Apre anpil refleksyon  ak konsiltasyon, Doktè Ernst Mirville (Pyè Banbou) ak Pwofesè Henri Claude Daniel (Jan Tanbou), Doktè Fritz Guillaume, fanm kou: Lucie Bayas (Idalina) epi Maryse Hyppolite, yo te tabli yon nouvo òganizasyon kiltirèl nan Pòtoprens. Yo te rele li Òganizasyon Mouvman Kreyòl Ayisyen.  Gwoup sa a te pran desizyon rantre nan batay anba labànyè lang kreyòl epi kilti popilè a. Òganizasyon Mouvman Kreyòl Ayisyen / Sosyete Koukouy (2022) genyen yon total 10 branch nasyonal epi entènasyonal. Men baz Sosyete Koukouy yo : Ayiti nan Santo, Ayiti nan Dèlma, Arab Ini, Kanada, Boston, Miyami, Konektikèt (gen 2 branch), Jòjya epi Kiba. Li rasanble yon trantèn   ekriven konsa, nan mouvans yon nouvo Endijeniz literè kreyòl . Men non plizyè ladan yo: Anglade Pascale Millien-Faustin, Pierre Anglade, Bauduy Robert (Loko Basiye), Brézault Kesler (Keslèbrezo), Daniel Gary S. (Nèg Gonbolyen), Daniel Henri Claude (Jan Tanbou), Denis J.M.W. (J. Mapou), Désiré J. Robespierre, Dorcely J. Dédé, Dorelus Orso Antonio, Durandisse Henri Robert, Eugène Manno (Papiyon Nwa, Manno Ejèn), Exavier Marc, Férère Gérard (Kaptenn Agwe), Guignard Mercédes (Deyita), Hyppolite Michel-Ange (Kaptenn Koukouwouj), James Francisque, Jean-Baptiste Anivince (Tivens), Jean-Pierre Julio, Joseph Christophe (Dyo Alèlè), Justin Raymond, LamourYvon, Large J. Robert,  Manigat Angelucci, ManigatMax, Médard Jean-Yves (Rassoul Labuchin), Mégie Émile Célestin (Togiram), Morisseau-Leroy Felix, Noël Lochard, Papillon Iléus, Pardo André (Bob Lapierre), Pierre Jérôme Lunine, Pierre Jobnel, Placide J-Robert Duré, Restaino Gérard, WainwrightFrantzKiki (Palmannò), Zamor Douglas (Dou’Z), Lydie Bruno, Sherley Louis, Sandy Larose. Vizyon Rasin travay ekip Mouvman Kreyòl / sosyete Koukouy la pran fòs li nan travay Jean Price-Mars, La Vocation de L’Èlite (1959). Doktè a denonse « Bovarysme culturel » lelit  ayisyen an ki se yon « sekwa » kiltirèl epi ekriven an mande lelit politik, ekonomik ak entèlektyèl ayisyen yo, pou yo rete Ayisyen. Konsa, fas ak yon sosyete ayisyen ki devlope yon sekwa kiltirèl, kolektif ak yon ideyoloji ki favorize lang ak kilti fransè / frankofòn, Mouvman Kreyòl / Sosyete Koukouy devlope yon «nouvo endijenis an evolisyon» ak yon ideyoloji ki an favè lang ak kilti kreyòl nan enterè popilasyon an. Misyon Asire defans ak pwomosyon lang ak kilti pèp ayisyen an yon fason pou nou ede tout Ayisyen rive rekonsilye ak pwòp tèt yo.  (paj 31) [an fransè : lancer l’homme haïtien à sa redécouverte (J. Tanbou, p. 31) Pou nou rive genyen yon sosyete ayisyen ki aksepte rekonèt pwòp tèt li. Deplòtonnen prensip ekritman Mouvman kreyòl la ki chita sou yon baz operasyonalis. (Pyè Banbou, Kaye Kreyòl nimewo 3, p. 69). Pou nou rive genyen yon vrè literati nasyonal endijèn popilè kreyòl, an kreyòl, pou yon pèp kreyòl. Reyalizasyon ak pèspektiv Gwoup ekriven Sosyete Koukouy yo ranmase nouvo endijenis la ak tout pwogram operasyonalis literè Mouvman Kreyòl (1965-1969) la. Nan lide pou nou bay literati kreyòl la prestij, pou nou oryante li, epi pou nou devlope yon tradisyon kritik kreyòl, nou pibliye yon enstriman kritik : Pawòl kreyòl: Revi Literè Sosyete Koukouy, premye revi literè kreyòl, an kreyòl, pou literatè kreyòl. Nou Kreye divès fòm pwezi : Pwezi ritmik (Pyè Banbou), Pwezi wongòl : (Pyè Banbou, Raoul Denis, Robert Beauduy,1967), Pwezigram (Jan Mapou), pwezi fantezi (Jan Mapou, Kiki Wainwright, Janjan Désiré, Ti Wawa Goulo), pwezi syantifik / matematik (Josaphat Robert Large), Pwezi toyandaki (Max Manigat), pwezi fragmante (palindrome), pwezi tokay (palimseste Manno Ejèn), pwezi litani (Kiki Wainwright), pwezi marasa twa (Jude Jean-François), pwezi lomeyans (Kesler Brézault), pwezi sonò, pwezi danbala (Douglas Zamor), Pwezi  Zwing (Dede Dorcély), Pwezi anwoule (Manno Ejèn), Pwezigòl ( Gary S. Daniel), Pwezi-mat-filo (Sandy Larose) Nou pwopoze divès pyès teyat : Jan mapou, Kiki winwright, Ernst Julméus (Degoutan). Nou pwopoze kont literè : Moriso-Lewa, Pascale Millien Faustin, Kiki Wainwright. (Nou pwopoze yon « nouvo kreyolizay» (Manno Ejèn). Nou pwopoze yon nouvo refleksyon filozofik (J. Francisque). Nou pwopoze yon nouvo branch literè ki se « filoralite kreyòl» (Kesler Brezault, Lydie Bruno). Kounye a, an 2022. Lang kreyòl ayisyen ap pete plafon. Pwodiksyon fètefouni nan divès domèn fè kenken (nan literati, mizik, matematik, syans sosyal, teyat, pwodiksyon medyatik: radyo, televizyon, jounal ekri.). Ofennkont, lang kreyòl ayisyen an ap layite kò li toupatou. Konsta nou fè montre depi kèk tan, Le Nouvelliste kòmanse entegre atik kreyòl nan seksyon kiltirèl li, travay sa a vin pran plis jarèt ak prezans yon pitit Sosyete Koukouy, Anivince Jean Baptiste ki jwe wòl pijis nan pi ansyen kotidyen peyi Ayiti a. Yon lòt bò, Le National te deja lanse yon ribrik an kreyòl ki rele Chalmas depi ane 2016 (se ankò yon pitit Sosyete Koukouy, Iléus Papillon epi Euphèle Milcé ki te prensipal otè ribrik sila.) Gen divès lòt jounal an liy ki pibliye atik an kreyòl tou: Le Tambou Info, Juno7 , elatriye. Pa gen okenn voye wòch kache men ankò. Nou anfas yon reyalite ki depase nou. Lang kreyòl ayisyen an abite kotidyen tout Ayisyen. Jodi a, lè nou ap pale devlòpman ak evolisyon lang kreyòl nan kilti ak literati ayisyen an, pèsonn pa ka mete akote kontribisyon Mouvman Kreyòl Ayisyen (MKA), yon veritab gadyen patrimwàn kiltirèl peyi Ayiti. N ap raple, se nan yon peryòd bout fè Mouvman Kreyòl Ayisyen (MKA) pran nesans nan ane 1960 yo ak kèk gran figi literè tankou Jean Willer Denis (Jean Mapou), Pwofesè Henry Claude Daniel (Jean Tanbou ki mouri nan prizon Fort Dimanche), Dr Ernst Mirville (Pyè Banbou), Émile Célestin Mégie (Togiram), Félix Morisseau Leroy, Mercedès Guignard (Déita) Manno Ejèn (Papiyon Nwa) … Pi devan, anpil lòt figi ta pral monte bato a. Nou panse ak Michel-Ange Hyppolite (Kaptenn Koukouwouj), Jean Robert Duré Placide, Lochard Noël, Kiki Wainwright, Gary S. Daniel, Jobnel Pierre, pou nou site sa yo sèlman. Plis pase 50 lane apre kreyasyon MKA ki ta pral akouche Sosyete Koukouy, gen divès jèn ki deside suiv travay Mouvman sila a. Li klè, an Ayiti, se Sosyete Koukouy Santo 6, sanba Jean Dédé Dorcely ap dirije , epi Sosyete Koukouy Dèlma, ki pral pèmèt divès jèn fè konesans ak Sosyete Koukouy an Ayiti. Nan atik sa a, n ap prezante yon ekip boujon, jèn vanyan ki sou wout larelèv Mouvman Kreyòl Ayisyen (MKA) / Sosyete Koukouy. Nou deside kanpe diferan jèn sa yo, prezante travay yo epi pèmèt yo reponn 2 kesyon: Ki jan yo te kwaze Sosyete Koukouy? Ki sa Sosyete Koukouy reprezante pou yo ak pou sosyete a? Men yon premye lis jèn ki deside pran larelèv nan suiv tras Sosyete Koukouy. Yo deside pote ideyoloji Mouvman Kreyòl Ayisyen epi kontinye klere nan fènwa. Bò kote jenn ki poko pibliye liv an kreyòl, nou ka site jenn boujon tankou: Pwofesè Sandy Larose, Pwofesè Jobnel Pierre, Hugline Louis, Jerry Jean Claude, Jocelyne Pierre, Michelle Saint-Félix. Gen divès lòt ki deja pibliye pou pi piti yon liv an kreyòl. Pami yo, nou jwenn: Anivince Jean Baptiste, Iléus Papillon, Orso Antonio Dorelus, Sagesse Messerne, James Francisque, Frantzley Valbrun, Lovenick Pierre-Louis… pou nou site sa yo sèlman. Anivince JEAN-BAPTISTE Anivince Jean-Baptiste fèt nan Depatman Nòdwès. Li se yonn nan powèt ak chèchè ki pi enpòtan nan jenerasyon pa l la nan sa ki gen pou wè ak literati kreyòl. Tivens se dizè, chèchè nan kesyon literati kreyòl, inisyatè epi koprezidan Festival Entènasyonal Literati Kreyòl, manm fondatè Tanbou-Literè ak Observatoire Patrimoine . Anivince se yon pwomotè wòtpòt literati kreyòl Ayiti ak Karayib la. An 2018, GRAHN-Monde salye li ak  » Prix d’Excellence de la littérature créole « . An 2021, Jeune Chambre Internationale kouwòne li kòm yonn nan dis (10) jèn ki pi remakab an Ayiti. An 2017, li resevwa envitasyon Miami Dade College pou yon konferans sou literati kreyòl ayisyen. An kreyòl, li pibliye: Fou nan souf Woutfrè(2015); Mo bosal(2010) /  De bò goch(2014); Zokanzo(2017); Dat(2022) Orso Antonio DORELUS Fèt Gonayiv, Latibonit Ayiti. Li se manm Tanbou-Literè, Sosyete Koukouy Ayiti. Li pibliye divès atik literè ak syantifik an kreyòl. Li pibliye Fleriz, 2014. Douglas Zamor fèt nan vil Pòdepè nan lane 1989. Li etidye Sosyoloji nan Fakilte Syanzimèn, nan Inivèsite Leta Ayiti. Li se manm plizyè òganizasyon oubyen asosyasyon kiltirèl nan peyi a, pami yo Sosyete Koukouy. Li rankontre Sosyete Koukouy palantremiz Tanbou-Literè, yon estrikti li te prezide apre Anivince Jean-Baptiste. Douglas Zamor se yonn nan kreyolis, powèt ki goumen bò kote manm Tanbou-Literè yo ak Sosyete Koukouy pou reveye konsyans popilasyon ayisyen an sou pwoblèm idantite k ap ravaje zantray li. Li bay anpil fòmasyon ak konferans sou literati toupatou nan peyi a sitou avèk toune li a ki rele «Alarive Douglas Zamor». Li deja pibliye 4 liv pwezi an kreyòl: TCHÒK. Atelye Regwoupman Ekriven Kreyòl (REK), Pòtoprens, 2017. MANMAN PENMBA. Atelye Regwoupman Ekriven Kreyòl (REK), Pòtoprens, 2018. Balendjo : revolisyon men goch. Atelye Regwoupman Ekriven Kreyòl, Pòtoprens, 2019. LABOULÒK. Koleksyon Pyè Banbou, 2022. N.B. Powèm Danmbala, lanmounite, revolisyon men goch se konsèp ak ekpresyon Douglas Zamor envante pou li atrape yon ansanm reyalite ayisyen. Frantzley VALBRUN Frantzley Valbrun alyas Konpè Konsèy se ekriven, powèt, komedyen de fòmasyon ak  jounalis ayisyen. Anplis, l ap etidye Antwopo-sosyooloji nan Fakilte Etnoloji nan Inivèsite Leta Ayiti. Li fèt komin Vèrèt (Dechapèl) nan depatman Latibonit epi li grandi Tirivyè Latibonit kote manman li moun. Manm Mouvman popilè lakou, li se pòt pawòl Sosyete Koukouy Ayiti nan Santo 6 Nan lane 2017, li pibliye Makòn dan , (Pwezi,) nan enprimri SIMO epi an 2019 li rive pibliye Kolye an denmon nan edisyon Florezon. Ane 2022 an, li resevwa pri pwezi Kreyoliti. Li se manm Kalbas Ayiti, CLIHA, Konbit Atizay. Sagesse MESSERNE Sagesse Messerne f èt Senmak, Latibonit Ayiti. Li se manm Sosyete Koukouy Ayiti, manm fondatè Tanbou-Literè. Sagesse ap milite nan zafè Ekoloji an Ayiti depi kèk tan. Li pibliye yon liv an kreyòl: Gout rèv, 2016. Selauter BEAULIÈRE Selauter Beaulière se kominikatè, anseyan (lèt), operatè kiltirèl, prezidan Sosyete Koukouy Santo, responsab Sant Kiltirèl Dédé Dorcély, ekriven. Orijinè Tiyapon (Petit-Harpon), trèzyèm seksyon kominal Leyogàn. L ap evolye nan sektè kiltirèl la depi 2009, lanne li rejwenn Sosyete Koukouy Ayiti Santo, li travay plis sou Kwadèboukè. Li ekri an Fransè ak Kreyòl. Selauter deja pibliye 3 liv, pami yo, yonn an kreyòl ki se: Ayiti bab pou bab ak zonbi. (Ayiti anfoukoufyak) (2015). Iléus PAPILLON Iléus Papillon wè jou Pòmago, Nò Ayiti. Li gen yon lisans nan Sosyoloji ak yon Metriz nan Patrimwàn bati. Iléus se ansyen bousye gouvènman kanadyen. An 2017, li te fè staj etid li nan inivèsite Laval, Québec, Canada. Iléus Papillon se yonn nan jèn ki pi remakab nan koze literati nan peyi Ayiti, selon Jeune Chambre Internationale. Li resevwa yon dividal pri literè. Iléus Papillon se manm Sosyete Koukouy Ayiti, depi ane 2009. Li se manm fondatè Tanbou-Literè, Observatoire Patrimoine, Regwoupman Ekriven Kreyòl (REK), elatriye. Koprezidan Festival Entènasyonal Literati Kreyòl. Iléus Papillon pibliye anpil atik nan plizyè jounal an Ayiti tankou lòtbò dlo. Li se yonn nan premye jounalis ki kòmanse piblikasyon tèks kreyòl nan jounal Le National an 2017 bò kote Jean-Euphèle Milcé. Iléus Papillon konsidere Sosyete Koukouy kòm dezyèm fanmi li. Lis piblikasyon Iléus Papillon an kreyòl : Tribòbabò (Pwezi) ; Sèt priyè lari (Pwezi); Sèt kle pou louvri letènite (Nouvèl); Chimen dekoupe (CD pwezi) James FRANCISQUE « James Francisque se yon ekriven ayisyen k ap milite nan domèn literati anba yon banyè nou rele kreyolis demateryalis sentetik. Se yon mannyè pou nou diferansye nou ak kouran kreyolis k ap dodomeya nan jaden loksidan. Fenomèn kreyòl la se yon pwosesis maranday ak rankont plizyè lang, kilti ak sivilizasyon, pa fouti byen chita tèt li si li pa deplòtonnen sou yon dyalektik demateryalis sentetik. Sa nou rele dyalektik demateryalis sentetik la, se yon alevini nan lavi moun yo, k ap penmèt yo demateryalize tèt yo pou rantre nan zòn sibtil, enèjetik ak envizib ki gen nan kosmòs la. Dimansyon sibtil sa pral deplòtonnen yon pouvwa kreyasyon nan sans natirèl ak kosmik lavi a pou byen marande latriye chan senbolis yo. Sitou, nan yon demach libète ontolojik. Tout konsiderasyon sa yo, penmèt nou di, demach kreyolistik ayisyen chita sou sa nou rele yon filozofi somatik k ap lonnen yon lòt pwojè mounite/ontolojik, kosmogonik ak epistemojolik. Boutofen, pwojè ekriti mwen an anonse yon lòt kouran literè ak filozofi ki bwè dlo nan ideyal seremoni bwa kayiman. Nou te derape pwojè sa, nan lanne 2019 avèk edisyon Freda ki te soti yon esè pou mwen ki rele Manifѐs kreyolis . Touswit apre, nan lanne 2020 nou te pral soti yon kont ki rele Kach kach liben nan edisyon Lanbi, plis yon rekèy pwezi nan edisyon Rasin lakay. Malgre, m pa konn devni tèks la. Pou lanne, 2021 an, Edisyon Lanbi te pral anonse soti Atlantid , ki se yon pwezi pou mwen. Ankò m pa konn kote li pase. Nan fen lanne a pou rantre 2022, edisyon Freda te pral soti Nan wout pou yon filozofi Ayisyen. Nou te soti yon atik tou nan revi Dokreis sou demach filozofi Ayisyen an. Nou kwaze ak sosyete koukouy apati Santo 6 nan sant kiltirèl Dede Dorcely. M t ap frekante sant lan depi nan lanne 2010 avèk Hugues Mondésir. Apre, m fin lanse premye tèks mwen, m te vin rankontre ak Manno Ejèn. Rapwochman pral deplòtonnen plis jouk li vin bay entegrasyon total nan sosyete koukouy kote m te vin chwazi kòm apranti nan biwo santral. San kite dèyè ekip Kanada ki toujou ap voye je sou mwen. Nou te fè plizyè rankont travay nan nesesite pou entegre travay filozofi m ap deplòtonnen sou Ayiti a ta vin yon branch nan sosyete koukouy. Sosyete Koukouy se gadyen patrimwàm imateryèl peyi a nan zafè lang ak kilti. Mwen konsidere travay mwen yo kòm yon pwolonjman travay manm Koukouy yo. Pou mwen, se youn nan pi gwo enstitisyon ki te rive mete tout nanm li nan batay popilè ayisyen pou li konsève patrimwàn popilè a. Menm si, travay Koukouy la manke vilgarize nan tout peyi a, prezans li enkontestab sou teren literè a. Mwen se yonn nan moun ki ap klewonnen pou Sosyete koukouy reyalize yon gwo wonmble sou anviwon 50 tan esperyans ak batay yo mennen pou lang ak kilti ayisyen an. Se apati wonmble sa a pou yo fè bilan esperyans lan epi defini pèspektiv pou 50 lanne ki ap vini apre yo. » Lovenick PIERRE LOUIS Lovenick Pierre Louis fèt 31 desanm 1991 nan komin Lachapèl depatman Latibonit. LI grandi nan komin Akayè. Li etidye Relasyon entènasyonal diplomasi kote li gen yon lisans epi li swiv plizyè fòmasyon nan kominikasyon, fòmasyon sou jesyon bibliyotèk. Lovenick se powèt ekriven. Li genyen omwen senk (5) atik jounal Le Nouvelliste ak Plimay ekri sou zèv li yo. Li pibliye plis pase 8 liv deja. Pami yo, gen senk (5) ki an kreyòl. M eli-Melo (2012); Sezon Makrèl . Edisyon Solèy, 2016; Tèt San kò . Edisyon Solèy, 2017; A nba Jipon. Edisyon Solèy, 2018. Lovenick te fè konesans ak Sosyete Koukouy nan lane 2014. Yon zanmi li nan Santo te envite l al swiv yon aktivite teyat epi li te jwenn chans fè konesans ak Samba Dédé. Depi lè a Lovenick Pierre Louis pa janm kite Sosyete Koukouy yon may. Pou li, Sosyete koukouy reprezante yon patrimwàn tout Ayisyen kèlkeswa kote yo ye a ta dwe konnen. Se yon Sosyete k ap goumen pou byennèt moun ki itilize langaj literè a pou fè mesaj la pase. Jan adaj la di a « Chak moun responsab sa k ap pase nan epòk li t ap viv la ». Ebyen Sosyete Koukouy se yon miwa pou sosyete a. Li pèmèt tout kouch nan sosyete a fè sa yo kapab pou yo bay kontribisyon pa yo nan (pou) bon fonksyònman li. Konklizyon pasyèl Boutofen, se premye kowòt (jèn) otè, pou sa nou deja jwenn plis detay sou yo apre ane 2000, k a pote flanbo Sosyete Koukouy toupatou sou latè atravè zèv yo, konferans, festival, kozri, emisyon, elatriye.. Avan lontan, nou va pibliye dezyèm kowòt jèn ki deside pran larelèv pou pèmèt Sosyete Koukouy kontinye klere nan fènwa. Iléus PAPILLON Manm Sosyete Koukouy ak Observatoire Patrimoine  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Larelèv sou chemen Sosyete Koukouy | Prezantasyon Mouvman Kreyòl Ayisyen / Sosyete Koukouy Mercredi 12 octobre 2022 ((rezonodwes.com))-- Prezantasyon Mouvman Kreyòl Ayisyen / Sosyete Koukouy Mouvman kreyòl / Sosyete Koukouy kreye an 1965, nan kontèks deba sosyopolitk epòk la, ant patizan ideyoloji lengwistik fransè ak patizan ideyoloji lengwistik kreyòl. Apre anpil refleksyon ak konsiltasyon, Doktè", "domain": "rezonodwes.com", "date": "2025-11-07 21:54:18", "url": "https://rezonodwes.com/?p=293027", "image_url": null, "xglm_generated_text_wo_prompt": "this article with similar tone. , avec les cons, des communauté."}
{"title": "Ayiti – Kriz | Fran mason ki nan Club Hiram Haïti yo di mo pa yo : « Malediksyon pou sila ki gen pou pran responsabilite l ki pa pran l » - Rezo Nòdwès", "text": "NÒT Club Hiram Haiti se yon òganizasyon ki regwoupe plis pase san (100) frè ak sè nan depatman Nò, Nòdès ak Latibonit ki soti nan plizyè lòj ak obedyans diferan. Pou rapèl fran masonri se yon òd ki chita sou twa pilye ki se : filantropik ,filozofik ak ezoterik . Se sou aspè filantropik la nou baze apwòch nou jodi a, pou nou di non ak sa k’ap pase nan sosyete a. Jodia, nou mete tèt nou ansanm pou yon lòt Ayiti. Nou pwofite moman sa pou nou plase mo pa nou sou kriz  politik, ekonimik ak sosyal peyi a ap konnen depi kèk lane. Frè nou yo tankou Dessalines, Christophe , Petion elatriye… pa te sakrifye yo an ven pou te bay nou libète epi rive fè nou yon nasyon ki gen yon bèl istwa epi nou se premye pèp nwa ki lib. Lè nou konsidere, ensekirite kap fè ravaj nan tout rak kwen nan peyi a. Lè nou konsidere, zak asasinay kap fet chak jou sou pitit pep la ki pa janm ka jwenn jistis. Lè nou konsidere, okenn limyè pa janm fèt jis konya sou asasina malonèt  prezidan Repiblik la depi 7 Jiyè 2021 anndan lakay li . Lè nou konsidere, feblès ki gen genyen nan tout enstitisyon sosyal ak politik nan peyi a. Lè nou konsidere, enjerans ki genyen nan pi wo nivo leta ak yon premye minis defakto ki pa gen okenn manda lejitim . Lè nou konsidere, desizyon degrenn gòch , antipèp  premye minis defakto Ariel Henry ap pran tankou : ogmantasyon pri a gaz la a 128 % Lè nou konsidere, echèk MENFP sou ouvèti lekòl la, pòt lekòl toujou fèmen  yonn nan enstitisyon nòb k’ap patisipe nan konstriksyon levasyon sosyete a . Lè nou konsidere, ane jidisyè a ki pa rive louvri nan dat 3 oktòb la jan sa te prevwa. Lè nou konsidere, dezyèm lendi mwa Janvye 2023, 10 grenn senatè lejitim ki rete yo dwe ale,e jis konnya pa gen anyen ki di sou koman palman an pra’l remanbre’l. Lè nou konsidere, konstitisyon peyi a, ki bay priyorite ak twa gran pouvwa : ekzekitif , lejislatif , jidisy è ki a disparet tankou absans jij nan lakou kasayon. Pawòl la di : «  malediksyon pou sila ki gen pou pran responsabilitel ki pa pranl » Se pou sa nou fran mason ki reyini nan Club Hiram nou konstate peyi a gentan tonbe nan yon katchouboumbe paske pèp la pa dako poul’ rete nan ensekirite telegide sa. Tout lopital fèmen sa lakòz anpil moun, ti moun tankou granmoun, ap pèdi lavi yo chak jou, Kolera anba pye nou, la mizè ap taye banda, pri tout kalite prodwi  ap miltipliye chak  jou ,toupatou se gang  ak zam, kap teworize popilasyon an sou tout fòm , zak kidnapin, anlèvman ak trafik moun, ap vale teren nan tout rak kwen, sitou sou fwontyè Ayiti ak Sendomeng. Souverènte nou menase, yon semen apre ekip koronpi yo te fin deklare tout bagay sou kontwòl, se menm yo menm konya kap mande entèvansyon militè etranje. Apre tout konsta sa yo nou reklame : Okap, Samdi 0 8 Oktòb 2022 . SIYATI: NON ak SIYATI /  Resp.’. L.’. Wilgens ETIENNE, Vénérable Maitre ;Berceau d’Oge #5, Quartier-Morin Wilson PREVAL, Vénérable Maitre ; Etoile de l’Orient # 70 Cap-H Adlain PIERRE, Vénérable Maitre ; Bassin de Jacques# 24 Plaine-du-Nord Philome JEAN PHILIPPE ; Fils du Soleil #4, Baudin Peterson JULES ; Acacia #7, Cap-Haitien Wedson DANIEL ; Etoile de l’Orient # 7, Cap-Haitien Edisson SAINT- FLEUR ; L’Haïtienne # 6 Cap-Haitien Yves-Laure Severe ; La Concorde #1 Frantz Mirtho DORVIL ; Guacanagaric #5 Fort- Liberté Gethro DENIS ; Fils du Soleil #4 Cap-Haitien Bertude JEAN ; Etoile de l’Orient # 7 Quartier-Morin Rooobins JOSEPH ; La réunion des Cœurs # 2 Fort-Liberté Nicodeme ALMONOR ; L’Haitienne #6 Cap-Haitien Fredely JOSEPH Fils ;  Parfaite Harmonie #3, Quartier-morin Oliver Beiroph  PETIT FRERE ; Parfaite harmonie # 3 Quartier-Morin Steve PIERRE; Fils du soleil #4 Baudin Dudeley CHERY; Berceau d’Oge #5 Quartier-Morin Olwey JEAN; Louis Claude Saint Martin#9, Ouanaminthe Arens LAMERDIEU ; Berceau d’Ogé # 5, Quartier-morin Rultz BIEN-AIME ; Fils du Soleil #4, Baudin Jean-Luc BELL ; Jerusalem #38, Cap-Haitien Tabou Junior;  Etoile de l’Orient # 07, Quartier-Morin Pierre Florekendy  ; Etoile de l’Orient #70, Cap-H Micardo VREUS ; Parfaite Harmonie #3, Quartier-Morin Dieudonné James ; Renaissance#6, Orient de Baudin KÉROLLÉ Chassagne ; Fils l’Haïtienne #6, Cap-Haitien Daniel ÉTIENNE, Vénérable Maitre ; L’arche de Noé #22, Orient de Santiago Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT Club Hiram Haiti se yon òganizasyon ki regwoupe plis pase san (100) frè ak sè nan depatman Nò, Nòdès ak Latibonit ki soti nan plizyè lòj ak obedyans diferan. Pou rapèl fran masonri se yon òd ki chita sou twa pilye ki se : filantropik ,filozofik ak ezoterik. Se sou aspè filantropik la nou", "domain": "rezonodwes.com", "date": "2025-11-07 21:54:19", "url": "https://rezonodwes.com/?p=292943", "image_url": null, "xglm_generated_text_wo_prompt": "s article with similar tone."}
{"title": "»Nou Pap Konplis » voye jete demand militè Ariel Henry fè bò kote peyi etranje yo - Rezo Nòdwès", "text": "Nòt pou laprès Pòtopwens 10 oktob 2022 ((rezonodwes.com))– Estrikti Nou Pap Konplis salye laprès la jeneralman ki pa janm fatige nan batay pou fè boujonnen demokrasi a andan peyi nou. Estrikti Nou Pap Konplis pwofite okazyon sa pou l felisite tout moun ki kontinye kenbe flanbo mobilizasyon an e tou pwofite senpatize l ak tout fanmi ki viktim nan mobilizasyon k ap fèt nan 4 kwen peyi a,pandan  li deplore anpil biznis ki piye oubyen kraze akòz anpil manb nan popilasyon an ta anvayi yo. Aprè dènye diskou tèt anba PM  defacto Ariel Henry fè mèkredi 5 oktob la, Nou Pap Konplis rete kwè se yon Premye minis ki fè ave echèk gouvènman l ap dirije a, li enkapab e li echwe.PM Ariel Henry montre li se yon amatè k ap kondi yon bak peyi a san l pa konn kote l prale, Ariel Henry pale san di anyen ki pou reponn ak revandikasyon pèp la. Tout moun te atan PM defakto a ta pral vin di popilasyon an ki sa l ap fè pou gaz la ki bloke a , sou pri manje yo k ap grenpe bwa,sou  lajan ameriken an pèp la mande Ki pou tounen nan mezon transfè yo, dola 50 senkant lan dyaspora mande ki pou sòti sou frè transfè yo, kilè dezameman gang yo pou moun gransid ki pral nan 2 lane depi se nèg ak zam k ap feraye san konte wout nò ak kwadèboukè ki prèske enpratikab. Ebyen PM defacto Ariel Henry se èd militè etranje lite vin mande nan yon kontèsk kote tout peyi a di non ak okipasyon militè akòz ilejitimite ak enkapasite Ariel Henry pou l mate kriz la. Nou Pap Konplis kwè gwo leve kanpe kifèt  lanwit 6 pou rive 7 oktòb nan tout peyi a se yon prèv aklè  Ariel Henry se yon iritan pou solisyon kriz la, kidonk manèv ak dilatwa p ap ka ede zanmi l yo nan entènasyonal la ki poko janm konpran ke popilasyon an nan tout peyi a ki di yo pa vle Ariel Henry ankò. Nou Pap Konplis voye jete demand militè gouvènman gouvènman Ariel Henry pran pou angaje peyi a, n ap raple kominote intènasyonal la PM defacto a ak tout minis li yo, pa gen ni lejitimite, ni otorite pou angaje peyi a. Nou deklare dokiman sa a nil e li pa angaje pèp Ayisyen.pandan nou rete atache ak yon prensip konsansyel sou yon demand task fòs espesyal ak peyi zanmi yo pou konbat fenomèn ensekirite a, pandan nou kwè nan yon apwòch konsansyel pou rezolisyon kriz politik la. Tout desizyon entènasyonal la ap fè pou enpoze peyi a ak yon fòmil a PM defakto Ariel Henry p ap bay rezilta e y ap fèk kontinye wè pèp ayisyen an kanpe anfas soliszyon bout mamit sa yo, tout desizyon k ap pran pou pèp ayisyen an dwe pran an kolaborasyon ak tout fòs viv peyi a. Pou n fini Nou Pap Konplis kwè revandikasyon yo dwe kontinye, batay pou chanjman ka pran tan, men revandikasyon yo se sèl zam demokratik nou genyen pou m di non ak tout mezi enpopilè, antidémocratique ki sèl fason pou n kontinye bay jarèt ak jistis sosyal la andan peyi a. Pou otantifikasyon nòt sila: Pòtpawòl: Jonathan Renois Ricardo Fleuridor Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou laprès Pòtopwens 10 oktob 2022 ((rezonodwes.com))-- Estrikti Nou Pap Konplis salye laprès la jeneralman ki pa janm fatige nan batay pou fè boujonnen demokrasi a andan peyi nou. Estrikti Nou Pap Konplis pwofite okazyon sa pou l felisite tout moun ki kontinye kenbe flanbo mobilizasyon an e tou pwofite senpatize l ak tout", "domain": "rezonodwes.com", "date": "2025-11-07 21:54:21", "url": "https://rezonodwes.com/?p=292790", "image_url": null, "xglm_generated_text_wo_prompt": "ue this article with similar tone."}
{"title": "Anpil sendika transpò di se trayizon, aksyon Ariel Henry ki mande lame blan debake ann Ayiti - Rezo Nòdwès", "text": "SECTEUR TRANSPORT TERRÈSTRE HAITIEN (STTH) Nòt pou la PRESS Sou desizyon ki pran nan konsey Minis 6 oktob 2022 Date: 9oktob 2022 Sektè Transpò Terès Ayisyen (STTH) ak lòt sendika transpò tankou (APCH), (SCPVBA), (FENATRATH) ap salye kouraj ak detèminasyon pèp Ayisyen an ki kenbe flanbo mobilizasyon an depi plis ke 4 semèn pou fòse gouvènman Ayisyen an tounen sou desizyon kriminèl pou monte pri gaz la plis ke 128% pandan yon dola ap pete fyèl goud la a 140 goud pou yon dola. Nou kondane desizyon gouvènman premye minis Ariel Henry a pran pou mande pou solda etranje vinn foule sol papa Desalin nan, ke nou kalifye de trayizon, pandan pèp la ap mobilize pou mande yon pi bon kondisyon lavi. Jodi a sekirite se premye revandikasyon tout moun, gouvènman Ariel Henry a ap tolere bandi a sapat tankou bandi a kòl, mete kawo ak latroublay nan peyi a pou jistifye yon okipasyon ak entèvansyon yon fòs etranjè nan peyi a. Li pat janm fè Polis Nasyonal Dayiti a ak Fòs Lame a yon priyorite, ni bay polisye yo yon meyè trètman ak akonpayman nesesè pou akonpaye, pwoteje ak sevi popilasyon an. Nou kondane konpòtman Gouvènman an ki pa fè apel ak sajès pou tande vwa pèp Ayisyen an ki nan lari a, men ki pito mande èd entènasyonal pou solda etranje vinn ede l. Nap mande popilasyon an pou kenbe mobilizasyon an byen wo pou kontrekare tout okipasyon degize. Desten pèp Ayisyen an nan de pla men l. Vwa pèp se Vwa Bondye. Sendika Transpò tankou Sendika travayè ap kontinye mobilize pou revandikasyon pèp Ayisyen an respekte. VIV AYITI, VIV BATAY MAS PÈP LA, VIV BATAY OUVRYE YO, VIV BATAY SENDIKA YO Pou otatifikasyon: MÉHU CHANGEUX Kòodonatè Jeneral STTH Tel:(+509)37055114 PETRUS EUSTACHE LERICE Administratè APCH Tel:(+509)37153873 MURAT AUGUSTIN Prezidan SCPVBA Tel:(+509)36242370 JEAN FRITZ CONSTANT Prezidan FENATRATH Tel:(+509)34350816 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "SECTEUR TRANSPORT TERRÈSTRE HAITIEN (STTH) Nòt pou la PRESSSou desizyon ki pran nan konsey Minis 6 oktob 2022 Date: 9oktob 2022 Sektè Transpò Terès Ayisyen (STTH) ak lòt sendika transpò tankou (APCH), (SCPVBA), (FENATRATH) ap salye kouraj ak detèminasyon pèp Ayisyen an ki kenbe flanbo mobilizasyon an depi plis ke 4 semèn pou fòse gouvènman", "domain": "rezonodwes.com", "date": "2025-11-07 21:54:22", "url": "https://rezonodwes.com/?p=292681", "image_url": null, "xglm_generated_text_wo_prompt": "ontinue this article with similar tone."}
{"title": "Daly Valet : Nou pral oblije defini lòt dyalektik konba anfas okipan yo, anfas Konze yo ! - Rezo Nòdwès", "text": "Samdi 8 oktòb 2022 ((rezonodwes.com))– Konze yo ! Mezanmi Konze yo livre peyi a.  Sa m te pè ki pou pa rive a, finalman rive. Depi plis ke 10 lane m ap mande pou n fè yon Dyalòg Nasyonal pou nou refonde nasyon an ant nou. Lontan sa m wè peyi a sou chimen efondre ak tout enstitisyon li yo. Siy anonsè yo te la. Ak Dyalòg Nasyonal la, se pitit tè a ki ta pral poze ak chache rezoud tout pwoblèm tè a ant nou. Elas ! Elas ! Elas ! Mwen t ap preche nan dezè. Apatrid yo,  antinasyonal  yo, vandè patri yo te pi fò, yo te pi plis nan peyi a ak nan tèt li. Nouvo Konze yo livre peyi a yon lòt fwa ankò. Tout yon gouvènman siyen pou yon lòt Okipasyon etranjè. Pa gen youn ladan yo ki gen yon santiman patriyotik pou demisyone e ki pou di non. M ap tann nasyonalis antidominiken yo montre yo pa fo nasyonalis bò katedral. M ap tann yo denonse gwo zak tretriz sa, krim Wot Trayizon sa ekip Ariel la poze kont nasyon an. M ap rete tann figi minis Levasyon nasyonal ak minis Spò ak Edikasyon Sivik ki pral mande timoun chante im nasyonal desalinyen an. M ap tann yo k ap chante im nasyonal sa nan seremoni ofisyèl yo. Sanble jenerasyon politisyen sa ki kidnape gouvènay peyi a manke plis karaktè ak diyite ke jan nou te ka imajine l. Moun yo pa vrèman moun. Patriyòt yo, Rezistan yo,  batay la pran yon lòt dimansyon. Blan yo ap vini pou kenbe estatikwo a, pou kenbe menm sistèm peze souse ki lage pèp ayisyen an nan mizè pèpetyel. Yo konplis nan kalamite nou. Revandikasyon pèp la pou yon lòt sistèm riske anterere fon anba tè pou yon lòt jenerasyon ankò. Se politik kaka bèf anwo sèch anba mouye Blan yo ap vin egzekite ak ekip sèvitè Konze yo mete nan direksyon Leta a.  Fasad la ap parèt nòmal pandanstan anba anba sistèm lan ap rete pouri tennfas. Patriyòt yo ki ap goumen pou Nouvèl Ayiti yo,  Konze yo gate batay la nan men nou. Batay la vin pi konplike, defi yo vin pi plis. Menm si lènmi nasyon yo vin pi vizib. Nou pral oblije defini lòt dyalektik konba anfas okipan yo, anfas Konze yo. Viktwa ak pwogwè se pou pèp vanyan ki konn goumen san pran souf pou tout sa l vle. Daly Valet 8 Oktob 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 8 oktòb 2022 ((rezonodwes.com))-- Konze yo ! Mezanmi Konze yo livre peyi a. Sa m te pè ki pou pa rive a, finalman rive. Depi plis ke 10 lane m ap mande pou n fè yon Dyalòg Nasyonal pou nou refonde nasyon an ant nou. Lontan sa m wè peyi a sou chimen efondre", "domain": "rezonodwes.com", "date": "2025-11-07 21:54:24", "url": "https://rezonodwes.com/?p=292593", "image_url": null, "xglm_generated_text_wo_prompt": "e this article with similar tone."}
{"title": "Videyo – Diskou : Ariel mande etranje yo vin pote l sekou, pandan li kenbe rèd nan monte pri gaz la - Rezo Nòdwès", "text": "Teks diskou Ariel Henry nan dat 5 oktòb 2022 Jedi 6 oktòb 2022 ((rezonodwes.com))– Sèm yo, Frèm yo, Chè Konpatriyòt Map salye nou tout andedan, tankou andeyò peyi a.  Mwen kwè li bon nan situyasyon grav peyi a ap travèse la a, fòk mwen vi-n fè yon pale ak nou, sou pwoblèm kap brase bil peyi a e ki mete nou tout nan tèt chaje. Nan pakou politik mwen, mwen toujou aprann, se nan dyalòg, nan konsètasyon ak nan tèt ansanm, pou nou jwen meyè solusyon pou pwoblèm nou yo.  Map pale yon langaj verite e mande nou pran yon ti tan pou nou reflechi sou sa kap pase nan peyi a depi twa semenn. Ayisyèn, Ayisyen, se ak tèt nou map pale jodi a.  Mwen konnen nou tout ap travèse yon moman difisil.  Tout bagay monte tèt nèg e chak jou ki pase nan kondisyon sa yo, bagay ap vi-n pi rèd pou manman ak papa pitit. Pèmèt mwen poze nou kèk kesyon ke map mande nou diskute ak fanmi nou, ak zanmi nou, ak moun ki gen menm enterè ak nou. Gen moun ki gen pwoblèm, paske gouvènman an di fòk gen plis kòb ki rantre nan kès Leta, ki pou sèvi Leta, paske nou egzije tout moun, san paspouki, peye tout sa yo dwe ladwann ak DGI.  Nan nouvo Ayiti nou vle a, nou sòti pou nou chanje fason nou konn jere finans Leta.  Chodyè a pa ka toujou ap bouyi yon sèl bò. Mwen dil deja, e map repetel, krich pa kannari, kannari pa sous, fòk nou utilize sa nou genyen pou nou bay pi fò pèp la, sutou sa ki pi mal yo yon minimòm sèvis tou.  Fòk nou dakò ak mwen, nou pa ka pran tout resèt ladwann pou sèvi yon ti gwoup moun e pou nou subvansyone yo grenn pwodui. Fòk nou konnen, lè nou bay 50 a 60 milya goud pou subvansyone yon sèl pwodui nan benefis yon gwoup moun, pa rete mwayen ankò pou nou ede manman ak papa pitit pou rantre lekòl la.  Pa rete kòb pou nou ta menm sonje bay yon subvansyon pou fè pri manje bese.  Pa rete anyen pou nou ta bay yon ogmantasyon pou ede anplwaye Leta jere enflasyon an. Pèp ayisyen louvri je nou, tèt klè, pou nou konprann byen sa kap pase sou tèren an jodi a.  Pa kite zòt kap defann enterè pèsonèl yo,  mete egzistans ak avni pitit nou an danje. Eske nou panse tout bon vre,  nèg ak gwo zam fann fwa kap tire sou Lapolis ak Lame pou anpeche yo louvri wout pou gaz la ka soti nan tèminal yo, se nan enterè pèp ayisyen, nan enterè pa nou yap travay ? Aa, ouvè je nou ! Eske se paske yo renmen nou, paske yo vle wè nou fè pwogrè, yo bloke tout wout nan peyi a, pa kite nou sikule pou nal chèche la vi pou bay pitit nou manje ? Aa ouvè je nou ! Eske se nan enterè nou yap travay, lè yo pran tout yon peyi an otaj epi anpèche pitit nou al lekòl, anpeche malad ale pran swen lopital, anpeche moun jwenn dlo potab pou yo bwè, e menm bare wout pou manje pa ka sikule nan peyi a.  Tout sa nan yon moman kote kolera retounen lakay nou. Aa ouvè je nou ! Konpòtman irèsponsab e kriminèl moun sa yo, kreye yon kriz umanitè nou pa janm wè, nou pa janm viv sou la tè Dayiti e ki menase ankò souverènte peyi Papa Desalines lan.  Nou pa ka kanpe gade kèk grenn bandi, ki asosye ak kèk move  politisyen e kèk move òm dafè, plonje peyi nou an nan yon katchouboumbe san parey. Jodi a, map lanse yon apèl solanèl bay tout pèp ayisyen an, bay tout moun bòn volonte, pou nou fè tande vwa nou, pou nou mobilize, pou nou rasanble, pou nou bare lawout a tout move zangi ki panse yo ka mete tout yon pèp ajenou, e panse se sèl wout pou yo rive pran pouvwa. Map mande tout komunote entènasyonal la, tout peyi zanmi Ayiti yo, pou yo pote kole ak nou, e ede nou konbat kriz umanitè sa a.  Map mande èd, akonpayman ak sekou.  Nou bezwen yo ba nou tout kalte supò ki nesesè, pou evite moun mouri pa pil e pa pakèt, si nou pa fè anyen. Nou vle pou dlo potab ak medikamen rive jwenn moun ki malad yo nan moman kolera kòmanse tounen, pou izin kap pwodui dlo potab yo rekòmanse fonksyone, nou bezwen doktè ak enfimyè jwenn wout pou rive nan lopital yo,  pou lambulans ka sikule, pou lopital rekòmanse fonksyone. Nou vle  yo,  ede nou libere wout yo nan tout peyi a, pou gaz la ka soti al nan pomp yo tou patou, pou tout ti moun ka ale lekòl san kè sote, pou tout moun ka vake a okupasyon yo san pè e san krent. Ayisyèn, Ayisyen, Situyasyon an grav.  An nou pran destin nou an men. An nou fè prèv de konpasyon e dumanite.  An nou leve eskamp figi peyi a.  An nou mete tèt nou ansanm, pit kou mawo, zannanna kou pengwen, pou nou chanje sa.  An nou fè sa pou Ayiti. Ayiti pa ka peri.  Ayiti pap peri. Ke Bondye kontinye gade e beni AYITI. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Teks diskou Ariel Henry nan dat 5 oktòb 2022 Jedi 6 oktòb 2022 ((rezonodwes.com))-- Sèm yo, Frèm yo, Chè Konpatriyòt Map salye nou tout andedan, tankou andeyò peyi a. Mwen kwè li bon nan situyasyon grav peyi a ap travèse la a, fòk mwen vi-n fè yon pale ak nou, sou pwoblèm kap brase bil", "domain": "rezonodwes.com", "date": "2025-11-07 21:54:25", "url": "https://rezonodwes.com/?p=292228", "image_url": null, "xglm_generated_text_wo_prompt": "similar tone."}
{"title": "Yon peyi k ap kouri dèyè solèy - Rezo Nòdwès", "text": "YON PEYI K AP KOURI DÈYÈ SOLÈY Lè mwen di Hayti ap kouri dèyè solèy, mwen vle montre nou peyi nou an se tankou yon nonm gigit li pran nan zip. Li pa ka ni monte zip la ni desann li. Li oblije rete la ap vire an won. Fè je glè je li vire lanvè tankou yon entatad epi priyè pou li wè si yon pwochen ka vin ede li. Men danje ki gen koze sa a: nonm nan pa ka kite nenpòt moun vin touche pati entim li. Mete sou sa, se sèlman moun janjòl li pran nan zip la ki pou ki opsyon k ap pi bon. Èske se monte oubyen desann. De tout fason, li oblije poze yon aksyon. Ilistrasyon sa ede nou prezante twa (3) labirent (malèpandye) ki pann sou tèt peyi nou: 1. Li klè, moun k ap dirije la yo(an oktòb 2022) yo pa gen misyon fè anyen pou chanje kondisyon sosyal egzistans mas yo(nou wè sa deja, anyen pa enterese yo: dlo, elektrisite, rechèch syantifik, agrikilti, sante, kominikasyon, asirans, anplwa, kreyasyon antrepriz… S on ekip moun ki di tèt yo pito yo lèd yo la). Poudayè, olye yo panse amelyore kondisyon lavi moun, plan yo se ogmante nan soufrans pèp la nan ogmante pri gaz pandan Leta a te ka ranmase menm kantite lajan li bezwen yo, plis menm, nan retire franchiz dwanyè nan men mafya yo, mete kontwòl nan ladwann, mare tout sankoutcha k ap fè kontrebann, kanpe koze konsil onorè-komèse k ap antre voum machandiz sou do konsila peyi etranje yo). Leta konnen chaje lajan k ap bwase la, men se sèl sibvansyon pèp la benefisye a li twouve ki twò lou pou kès Leta. Kidonk, se yon Leta kont pèp. E toujou gen yon ekip moun san sansibilite, san imanite(mounite), san etik, san vègòy ki toujou pare fè djòb sal sa: kofre pèp la, mete popilasyon an sou djak pou trangle li, fè li rann flim jouk li trepase. 2. Anpil nan moun k ap chofe pou ranplase aryennafè ki la yo se yon dal figi ki te la deja ki pa te regle anyen(dayè se enkapasite ak mank vizyon sa ki pase yo menm ak konpòtman chenchennen sa ki la yo jodi a ki lakoz nou plonje nan sitiyasyon malouk sa jodi a. Se yon peyi ki gen kapasite resikle demeplè, parese, inyoran al atoufè. Ekip la te la, li pa re regle anyen, lè li pèdi pouvwa, li tonbe kriye tankou tibebe ki bezwen tete. Li bliye si li te la san li pa te fè anyen. 3. Yon fòs etranje(kesevwa sivil oubyen militè), li p ap janm nan avantaj nou paske: A. Fòs etranje pa gen objektif transfòme peyi a(yo la deja depi 1915. Nou vin pi mal. Mete sou sa, etranje p ap menm pèdi tan retounen fizikman paske yo gen espyon, timoun yo isit deja ki pi byen plase pou fè travay labou a.) Nou pran egzanp: gouvènman haytien vote kont Venezyela san gouvènman sa pa konnen poukisa. Blan mande li vote, se fini. Menm si vòt la kont enterè Hayti. E kounye a, se menm Etazini sa ki te fè Hayti mode gwo pous li a jodi a k al mande Venezyela achte gaz. Tablo sonm sa montre diplomasi nou an s on briganday, yon ekip zonbi k ap mache nan festen ak fouk pantalon yo chire jouk anba. Menm Etazini ri nou jwèt suisuidè sila. B. Y ap vin sipòte menm mòd òganizasyon sosyopolitik ak ekonomik santi kri a(kidonk, kontinye fè popilasyon an bwè dlo santi) atravè eleksyon grenn soulye kote se kandida ki fè plis alejans ak blan, sa ki pi dosil la, sa ki gen plis twou nan manch lan, se li y ap chwazi(nou te wè ak ki fasilite blan te fè nou vale Michel Joseph MARTELLY alyas Swit miki sou Mirlande Hyppolite MANIGAT. Se toujou sa blan ka plis manipile a se li k ap pran lamayòl jis pou kache peche yo. C. Nou sonje MINUSTAH te nan peyi a(yo pase plis pase 10 zan. Yo pa menm rive kite yon polis modèn. Poudayè, yo ale ak tout ekipman ki te ka pèmèt omwen polis la te ka reponn a kèk kesyon bandi poze. Nou pa bliye Commission Intérimaire pour la Reconstruction d’Haïti (CIRH) tou kote plis pase 9 milya dola ameriken fonn tankou bè. Alòske se yon ansyen prezidan ameriken ki te nan tèt Komisyon fantom sa. Gen moun ki te panse Hayti t apral f on pa an avan. Ebaw! D. Se reprezantan Nasyonzini menm, Madam Lalime ki fè konnen kreyasyon federasyon gang yo redwi nan vyolans nan peyi a). Deklarasyon sa mete tout ipokrizi Nasyonzini deyò. Nan ki peyi pou reprezantan Nasyonzini ta ka fè yon enpètinans konsa? Boutofen, apre tout konsiderasyon sa yo, li klè, ni moun k ap dirije la yo, ni ansyen ki t ap dirije deja kounye a k ap chofe sou ban pou vin monte teren an ankò ni kominote entènasyonal la, yo tout gen menm misyon an: kenbe Hayti nan mizè ak povrete. kokoratize peyi a. Soti nan twouying (enpas) sa se pa yon egzèsis fasil ditou sitou lè nou konnen sèvo anpil nan popilasyon an deja frare (bouyi) ak yon modèl edikasyon pye kout pran devan. Yon edikasyon ki fè pèp la danse, chante epi fredone mizè li. Rebwè sa li fin vomi. Yo kondisyone pèp la pou li pa menm ka revòlte. Yo fè li aksepte tout betiz. Ki sa nou dwe fè nan kafou tenten sa? Solisyon an se ta va jwenn yon ekip moun eklere, avize, fòme, patriyòt nan nanm ki ka gade blan nan je, ki p ap tranble pou etranje ak avantaj pèqonja epi ki pare pou mete enterè Hayti devan, ki ka pote yon vizyon chanje peyi, ki ka pran desizyon nan non ak enterè peyi a malgre blan ta ka fache. Si se nan enterè Hayti, nou dwe pare pou nou gen rapò ak nenpòt peyi sou latè. Se pa paske yon peyi grand pisans pa danse kole ak yon peyi ki fè Hayti dwe otomatikman mete peyi sa nan kanpe lwen tou. Non. Si nan kesyon gaz, teknoloji, sante, lojman, inivèsite, agrikilti, bank devlòpman, amenajman teritwa ak lòt domèn se tèl peyi ki nan avantaj nou, nou dwe etabli rapò ak li nan enterè Hayti san menm konsilte yon pisans etranje paske yo menm lè pou defann enterè peyi yo, yo pa konn bezwen pwendvi Hayti. Nou dwe ale nan sans enterè Hayti. Menm si ta gen bouch gonfle. Zafè. Poudayè yo p ap fè anyen pou nou. Hayti bezwen moun ki pa kyè ni pè si yon peyi ta koupe viza yo oubyen menase depòte pitit ak fanmi yo. Sonje, desizyon pou devlope Hayti tout bon p ap janm fè blan plezi. Depi nou wè blan ap sipòte yon ekip sou pouvwa nou mèt kwè ekip sa p ap regle anyen pou peyi nou an. Desizyon pou fè Hayti pran chimen pwogrè se Haytien ki dwe pran li. Nou dwe sispann pran lòd nan men anbasad. Nou ka pa gen gran teritwa men nou gen yon bèl istwa. Nou ka enspire de istwa nou pou ranmase karaktè nou ki fin pèdi koulè nan resvwa grenn diri, balon, 3 bis, vye bokit, kèk palto. Nou dwe kòmanse aprann wont. Se vre nou nan chenn toujou la, men nou sèten n ap jwenn yon chimen pou nou soti nan katchouboumbe nou ye depi lontan sa. Iléus PAPILLON Sosyològ 5 oktòb 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "YON PEYI K AP KOURI DÈYÈ SOLÈY Lè mwen di Hayti ap kouri dèyè solèy, mwen vle montre nou peyi nou an se tankou yon nonm gigit li pran nan zip. Li pa ka ni monte zip la ni desann li. Li oblije rete la ap vire an won. Fè je glè je li vire", "domain": "rezonodwes.com", "date": "2025-11-07 21:54:27", "url": "https://rezonodwes.com/?p=292076", "image_url": null, "xglm_generated_text_wo_prompt": "Continue this article with similar tone."}
{"title": "Tipa Tipa – Vidéo : Elèv ak pwofesè pran lari kont Ariel - Rezo Nòdwès", "text": "Lendi 3 oktòb 2022 ((rezonodwes.com))– Plizyè kote nan zòn metwopolitèn nan, anpil ak pakèt elèv melanje ak pwofesè pran lari lendi maten pou mande Ariel Henry gouvènman li an retire kò li sou pouvwa a pou rantre klas yo ann Ayiti. Reyaksyon sa fèt pou ka pase nan rizib desizyon minis  Edikasyon Nasyonal, Nesmy Manigat, ki di rantre lekòl la ap fèt kan menm jodi a, menm si ane a ap demare tipa tipa. Manifestan yo, nan Site Solèy kou nan Petyonvil, lanse gwo eslogan kont pouvwa anplas la ke yo trete de  »Leta san wont ». Yo kritike minis la ki pa menm ka ale nan biwo li e yo dekalre ke  »Lekòl ap louvri premye lendi apre Ariel fin ale ».  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 3 oktòb 2022 ((rezonodwes.com))-- Plizyè kote nan zòn metwopolitèn nan, anpil ak pakèt elèv melanje ak pwofesè pran lari lendi maten pou mande Ariel Henry gouvènman li an retire kò li sou pouvwa a pou rantre klas yo ann Ayiti. Reyaksyon sa fèt pou ka pase nan rizib desizyon minis Edikasyon Nasyonal, Nesmy Manigat,", "domain": "rezonodwes.com", "date": "2025-11-07 21:54:29", "url": "https://rezonodwes.com/?p=291913", "image_url": null, "xglm_generated_text_wo_prompt": "nue this article with similar tone."}
{"title": "Daly Valet : « Kenbe mobilizasyon nou » - Rezo Nòdwès", "text": "Ayisyen frè ak sè mwen yo, an antandan mwen pran dispozisyon ak mezi pou retounen vin akonpaye nou nan bayay nou ye la ak zam  mikwo mwen e sou beton a, m gen yon mesaj pou nou. Si nou pa vle kwè mesaj sa  n ap regrèt. Si m mouri foumi a pote nouvèl ban mwen. Men mesaj la : Okenn peyi etranje, okenn enperyalis ni newokolonyalis, okenn òganizasyon mondyal ou rejyonal pa ka pote solisyon pou nou nan sa peyi nou Ayiti ap viv la. Okontrè listwa nou ak konjonkti jodi a pwouve antite sa yo plis pwoblèm ke yo ta solisyon pou nou. Yo ka senpman akonpaye nou nan refonde sistèm sosyal, ekonomik ak politik Ayiti a ki dwe kraze.  Men etranje pa dwe ap deside pou nou ki sans, oryentasyon ak direksyon konba pèp ayisyen an dwe pran nan kafou istorik nou ye la. Kenbe  moblizasyon nou, kenbe konba nou jiskobou. Nou dwe fondatè nasyon nou an sa. Nou dwe pitit nou ak pitit pitit nou sa. Sa  Ayiti ap viv la se pa yon kriz. Se pito rezilta  final ak aboutisman kriz ak defo fabrik yon sistèm sosyal enjis ki lage majorite pèp la endijan, nan kras ak mizè, yon sistèm ekonomik ki kontinyè menm estrikti rasis ak eklisivis peryòd kolonyal la, yon sistèm politik ke oligak ak enperyalis yo kidnape e ki mete pèp la deyò nan desizyon ki konsène pwòp vi l ak avni l. Se sistèm sa ki rive nan bout li jodi a. Kawoutchou pouri sa pa ka patche ankò. Ranyon twal sa sa pa ka pyese ankò. Se kraze plat atè chanje tout bagay.  Se refè ak refonde tout sistèm nan nèt nan tout konpatiman l. Tewori ak eksperyans yo montre lè yon sistèm politik, sosyal ak ekonomik rive nan faz final pourisman l, se andedan pèp la, nan matris sosyete a solisyon an dwe soti. Se pa fòs etranje ak okipasyon etranje k ap pote solisyon sa. Lè etranje pran kontwòl la, se kite nou kite pwoblèm yo san rezoud lage sou zepòl pitit nou ak lòt jenerasyon k ap vini yo. An nou regle pwoblèm yo yon fwa pou tout jodi a, nan moman an. Sa ki mete yo anfas nou e ki pa konprann, zafè yo. Kenbe konba nou, kenbe moblizasyon nou. JISKOBOU ! Daly Valet 3 Oktòb 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ayisyen frè ak sè mwen yo, an antandan mwen pran dispozisyon ak mezi pou retounen vin akonpaye nou nan bayay nou ye la ak zam mikwo mwen e sou beton a, m gen yon mesaj pou nou. Si nou pa vle kwè mesaj sa n ap regrèt. Si m mouri foumi a pote nouvèl ban", "domain": "rezonodwes.com", "date": "2025-11-07 21:54:30", "url": "https://rezonodwes.com/?p=291896", "image_url": null, "xglm_generated_text_wo_prompt": "this article with similar tone."}
{"title": "Otorite ayisyen bat bravo pou grenadye ki fè dekabès nan Koup dimonn foutbòl anpite yo - Rezo Nòdwès", "text": "Pòtoprens 30 septanm 2022.- Biwo sekretè Deta pou entegrasyon moun andikape yo ak tout patnè li yo, ap enfòme popilasyon an jeneral asosyasyon Ayisyèn foutbòl anpite a al patisipe nan 16èm edisyon koup di mond foutbòl anpite kap fèt nan peyi Tiki, nan vil Istanboul soti 1e rive 09 oktòb 2022. Ayiti ap gen pou I jwe premye match li demen samdi 1e oktòb la anfas peyi Liberya bò 5è30 nan maten nan lè pa nou. Nan sans sa, BSEIPH ap mande tout Ayisyen kit sa ki Ayiti kit sa ki nan dyaspora, pik kou mawon zannanna kou pengwen pou kanpe dèyè ekip nasyonal la, paske chak gòl nou bay se drapo peyi a k ap moute pi wo anba je lemond antye. Grenadye alaso ! sa ki mouri, n ap vanje yo !!! Biwo kominikasyon BSEIPH Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens 30 septanm 2022.- Biwo sekretè Deta pou entegrasyon moun andikape yo ak tout patnè li yo, ap enfòme popilasyon an jeneral asosyasyon Ayisyèn foutbòl anpite a al patisipe nan 16èm edisyon koup di mond foutbòl anpite kap fèt nan peyi Tiki, nan vil Istanboul soti 1e rive 09 oktòb 2022. Ayiti ap gen pou", "domain": "rezonodwes.com", "date": "2025-11-07 21:54:32", "url": "https://rezonodwes.com/?p=291880", "image_url": null, "xglm_generated_text_wo_prompt": "ontinue this article with similar tone."}
{"title": "Nòdwès : Lapolis touye 4 bandi nan Pòdepè epi arete 9 lòt - Rezo Nòdwès", "text": "DIREKSYON DEPATMANTAL NÒDWÈS | Pòdepè: 4 bandi mouri, 9 lòt arete pandan 1 semenn operasyon Vandredi 30 septanm 2022 ((rezonodwes.com))– Apre UDMO Nan Nodwès te blese mòtèlman Loubert Belmont alias Mèt kfou,  Jonley Pierre alias, alias Lele, Ronald Petit-Dos alias zobobo, jedi 29 septanm nan se kou pa « Mòl » ki tombe nan yon operasyon polis UDMO NODWÈS t ap mennen. Lapolis Nòdwès arete 9 lòt bandi li t ap chèche ki te enplike nan piyay ki te fèt nan Caritas ak Nan COUD pandan peryòd kriz la ak lòt krim ki te fèt nan depatman Nòdwès la. Lapolis Nòdwès rekipere 7 motosiklèt sou 13 ki te pèdi Nan Caritas  jou bandi te al fè piyay nan enstitisyon sa, se BLTS ki rekipere yo. Gen plizyè lot atik inite sila a sezi nan operasyon sa yo. Gen 4 moun BLTS arete pou patisipasyon yo nan piyay Caritas la e lapolis rekipere materyèl lakay yo. Sèvis Depatmantal kominikasyon PNH/Nodwès Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "DIREKSYON DEPATMANTAL NÒDWÈS | Pòdepè: 4 bandi mouri, 9 lòt arete pandan 1 semenn operasyon Vandredi 30 septanm 2022 ((rezonodwes.com))-- Apre UDMO Nan Nodwès te blese mòtèlman Loubert Belmont alias Mèt kfou, Jonley Pierre alias, alias Lele, Ronald Petit-Dos alias zobobo, jedi 29 septanm nan se kou pa \"Mòl\" ki tombe nan yon operasyon polis UDMO NODWÈS", "domain": "rezonodwes.com", "date": "2025-11-07 21:54:35", "url": "https://rezonodwes.com/?p=291599", "image_url": null, "xglm_generated_text_wo_prompt": "tinue this article with similar tone."}
{"title": "Mouvman Leve Kanpe pou yon lòt Endepandans denonse vag represyon k ap fèt sou militan - Rezo Nòdwès", "text": "Pòtoprens 27 sektanm 2022 ((rezonodwes.com))– Mouvman Leve Kanpe Pou yon Lòt Endepandans koube l byen ba pou salye tout òganizasyon, sitwayen fanm kou gason ki te pote kole nan 3 jou omaj nou te rann papa nasyon an Jean Jacques Desalinnes aprè move zak sèten moun te komèt sou moniman papa nasyon an. Nou remèsye yon manyè espesyal, tout medya ki te kouvri evennman sa, tout moun ki te pote bèl bouke flè, moun ki te fè seremoni yo ak tout atis ki te pote kole pou te pèmèt reiysit total kapital 3 jou omaj sila yo. Yon gwo kout Ayibobo pou nou tout. Nap raple obligasyon tout sitwayen fanm kou gason genyen pou kolezepòl, gonfle fòs nou pou rapouswiv gwo Batay zansèt nou yo jouk nou rive nan dezyèm endepandans lan ki dwe pèmèt peyi a soti anba grif meriken, grif Loni, anba enjerans Kògwoup kap toufe nou. Pandan n ap bat yon gwo bravo pou tout popilasyon an anjeneral ki leve kanpe, mobilize nan tout depatman yo kont pouvwa kriminèl Ariel Henry a, kont ensekirite, kidnapin, kont ogmantasyon kriminèl pri gaz la, nou mande tout moun alawonbadè pote kole nan semèn mobilizasyon tout koulè k ap kap rapouswiv epi ranfòse apati lendi 26 sektanm nan. Mouvman Leve Kanpe pou yon lòt Endepandans denonse vag represyon k ap fèt sou militan yo nan tout depatman nan peyi a nan lide pou entimide yo. Men gouvènman gang Phtk kògwoup la fè yon move kalkil paske tout pèp la klè sou nesesite pou rapouswiv goumen an. Avni peyi nou, avni pitit nou yo chita sou reyisit goumen sila a. Kidonk pa gen fè bak. Batay la ap rapouswiv jouk nan bout. Nou konstate pouvwa a panike se sa ki fè a chak fwa popilasyon an reyini pou li manifeste, se depi nan ze li voye lapolis vin tire bal ak gaz sou manifestan yo. Sa ki pi grav la, pouvwa a mete manda dèyè plizyè militan nan Jeremi ak Senmak paske y ap mobilize kont li. Plizyè militan nan mawon akoz ajan pouvwa a k ap chache yo kou chen fou pou arete yo. N ap pwofite di Ariel Henry ak Core Group, okenn zak entimidasyon, gaz, grenn bal ak arestasyon pap fè nou pè. Nou fout bouke viv nan fatra, nan grangou ak nan ensekirite. Se pou sa, nou envite tout peyi a kontinye Leve Kanpe jouk nou rive rapidman pouse do ekip kriminèl Core Group mete nan tèt leta a, epi mete kanpe yon lòt ekip gouvènmantal ki dwe ede pote repons pèp la ap ekzije yo. Viv lit pèp la ! Viv yon Ayiti gramoun ! Pou otantifikasyon Josué MERILIEN Kebert BASTIEN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens 27 sektanm 2022 ((rezonodwes.com))-- Mouvman Leve Kanpe Pou yon Lòt Endepandans koube l byen ba pou salye tout òganizasyon, sitwayen fanm kou gason ki te pote kole nan 3 jou omaj nou te rann papa nasyon an Jean Jacques Desalinnes aprè move zak sèten moun te komèt sou moniman papa nasyon an. Nou remèsye", "domain": "rezonodwes.com", "date": "2025-11-07 21:54:36", "url": "https://rezonodwes.com/?p=291314", "image_url": null, "xglm_generated_text_wo_prompt": "ontinue this article with similar tone."}
{"title": "Prezime bandi »Zobobo » mouri ak bal apre li tante koupe tèt yon polisye sou zile Latòti - Rezo Nòdwès", "text": "KOMINIKE POLIS NASYONAL DAYITI | DIREKSYON DEPATMANTAL NÒDWÈS Latòti: Yon prezime bandi tonbe pandan yon operasyon lapolis Madi 27 septanm 2022 ((rezonodwes.com))– Ronald Petit-Dos, ki gen ti non jwèt li Zobobo, pèdi lavi l sou zile Latòti apre li te atake polisye yo ak yon manchèt nan lanwit 26 septanm 2022 a. Prezime bandi sa te resevwa  bal nan janm pandan lòt polisye ki te prezan yo ap tante bloke li nan tantativ pou koupe tòt yon polisye ki t ap eseye metrize l. Malerezman pou li gen yon katouch ki touche yon venn nan kwis li, e emoraji a pote li ale pandan li t ap pran swen lopital. Nap raple ke Zobobo te gen manda dèyè l deja pou patisipasyon prezime l nan boule komisarya Latòti a nan ane 2019. Gen patizan defen Zobobo k ap eseye mobilize kèk  moun nan popilasyon an pou atake polisye yo nan komisarya Latòti a. Li enpòtan pou tout sitwayen (politisyen, jounalis, pwofesyonèl, jenn, granmoun, etc.) angaje yo pou fè yon apèl a tout popilasyon Latòti a pou kite polisye yo fè travay yo epi sipòte yo pou lapè retabli sou zile a. Sèvis Depatmantal kominikasyon Nòdwès (Polis Nasyonal Ayiti) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMINIKE POLIS NASYONAL DAYITI | DIREKSYON DEPATMANTAL NÒDWÈS Latòti: Yon prezime bandi tonbe pandan yon operasyon lapolis Madi 27 septanm 2022 ((rezonodwes.com))-- Ronald Petit-Dos, ki gen ti non jwèt li Zobobo, pèdi lavi l sou zile Latòti apre li te atake polisye yo ak yon manchèt nan lanwit 26 septanm 2022 a. Prezime bandi sa", "domain": "rezonodwes.com", "date": "2025-11-07 21:54:38", "url": "https://rezonodwes.com/?p=291275", "image_url": null, "xglm_generated_text_wo_prompt": "tinue this article with similar tone."}
{"title": "Daly Valet : «Pouvwa sa ki pa konprann mizè pèp ni soufrans klas mwayèn. Vle pa vle fòk li ale« - Rezo Nòdwès", "text": "Lendi 26 septanm 2022 ((rezonodwes.com))– Gang yo ! Pouvwa PHTK a bay gang lisans pou yo fonksyone. Yo vin awoyo nan simaye vyolans. Preval te bay gang yo yon pinga. Yo te poze kou ma kafe.  Rejim prezidan Jovenel la te fè gang yo tounen yon pilye nan sistèm dominasyon pouvwa Tét Kale a. Menm rejim sa fè gang yo kreye yon kowalisyon ant yo nan kapital la kòm zouti entimidasyon ak kontwòl. Blan an bat bravo. Madan Lalim ale nan Konsèy Sekirite Loni  pou l bat bravo pou rejim Jovenel la dèske li kreye kowalisyon gang sa. Dapre madanm Binuh a se youn nan pi bèl zèv prezidan Jovenel te ka kreye pou mete lapè an Ayiti. Kidonk kowalisyon gang lan se yon bèl reyalizasyon. Vwala pouvwa PHTK mare sosis yo ak blan yo pou enpoze peyi a Ariel. Sou Ariel gang yo pran Pòtoprens pou yo. Popilasyon an ap sibi laterè gang toupatou nan kapital la.  Pouvwa a rete entatad. Gang pran kontwòl peyi a. Vwala ke pèp la pran lari pou l di li pa vle pouvwa sinik sa ankò.  Pouvwa sa ki pa konprann mizè pèp ni soufrans klas mwayèn.  Vle pa vle fòk li ale. Se kounye a gang yo vin parèt yon pwoblèm. Yo pa t pwoblèm avan sa.  Bizaman jodi a e pouwa Tet Kale a e madan Lalim ki te bat bravo pou kreyasyon federasyon gang yo ale Loni pou mande kominote entènasyonal la konkou pou konbat menm gang sa yo.  Menm moun ki mete dife a, voye gaz sou dife a ap rele ponpye osekou ! Si gen yon bagay  politik an Ayiti montre sèke ni dirijan Ayisyen yo ni blan k ap soutni yo pa konn wont. Poutan peyi a wont pou yo. Peyi a bouke ak ni youn ni lòt e ak tout lame gang yo a. Daly Valet 26 Septanm 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 26 septanm 2022 ((rezonodwes.com))-- Gang yo ! Pouvwa PHTK a bay gang lisans pou yo fonksyone. Yo vin awoyo nan simaye vyolans. Preval te bay gang yo yon pinga. Yo te poze kou ma kafe. Rejim prezidan Jovenel la te fè gang yo tounen yon pilye nan sistèm dominasyon pouvwa Tét Kale a. Menm", "domain": "rezonodwes.com", "date": "2025-11-07 21:54:39", "url": "https://rezonodwes.com/?p=291230", "image_url": null, "xglm_generated_text_wo_prompt": "this article with similar tone."}
{"title": "Sénateur Steven Benoit contre un PHTK4 : « Mwen pap kowabite ak pyès kriminèl » - Rezo Nòdwès", "text": "Lundi 26 septembre 2022 (( rezonodwes.com ))—Si Helen La Lime, chef Binuh, k ap koupe rache nan peyi Dessalines lan epi kap aranje l pou fòse fòme yon PHTK4 pou vin fè eleksyon malachonn nan peyi-a, pou kenbe systèm peze souse a, men bò kot ansyen Senatè Steven Benoit ki se Premye minis chwazi pa Akò Montana a, li klè kon dlo kòk. “Mwen pa nan asosyasyon ak pyès malfekte” se sa mouche Benoit deklare lendi maten nan emisyon Booster ki di ke “li pa p trayi lit pèp la”. Senatè a ki di “ke li rete atache ak Akò Montana a”, pa p antre nan pyès gouvènman ki gen Ariel Henry ladan l. Pou limenm ak anpil lòt moun nan peyi a k ap manifested depi plis ke yon mwa, Dòk Henry se yon kadav politik ki gate ke Madan La Lime ap eseye bay oksijèn nan defòme reyalite teren an devan mamb Konsèy sekirite LONI an. Steven Benoit ki lese kwè ke souf li pa kout tankou anpil lòt moun k ap pran presyon nan men mouche blan sou konn se epòk esklav yo nou toujou ye, li pa la pou kore Binuh tankou jan manzè LaLime vle fè l la. “Mwen pa gen entansyon ni pale ni negosye ak okenn mounn nan gouvènman an”, Steven Benoit di li sou menm longè ak pèp la ki klè nan revandikasyon l. Ariel Henry ki pale dè fwa ak anpil awogans pa p ka vin fè pyès eleksyon pou satisfè Helen La Lime ki echwe e ki refize admèt ke li konplis nan eta Ayiti vini jodi-a. “Mwen gen lòt vizyon, mwen konn sa pèp la vle, mwen renmen peyi’m”, se sa Benoit redi anko nan fen entevyou a sou Radyo Mega yon fason pou l di menm jan ak milyon lòt Aysyen a Madan La Lime pou  sispann ak zafè Ariel Henry a, e ke li pa ka renmen Ayiti pi plis ke Aysyen yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lundi 26 septembre 2022 ((rezonodwes.com))—Si Helen La Lime, chef Binuh, k ap koupe rache nan peyi Dessalines lan epi kap aranje l pou fòse fòme yon PHTK4 pou vin fè eleksyon malachonn nan peyi-a, pou kenbe systèm peze souse a, men bò kot ansyen Senatè Steven Benoit ki se Premye minis chwazi pa Akò Montana", "domain": "rezonodwes.com", "date": "2025-11-07 21:54:41", "url": "https://rezonodwes.com/?p=291164", "image_url": null, "xglm_generated_text_wo_prompt": "ntinue this article with similar tone."}
{"title": "Ayisyen lanse manifestasyon devan LONI kont diskou minis Victor Geneus - Rezo Nòdwès", "text": "KOMINIKE : Vin Manifeste ak KOMOKODA anfas Nasyonzini, 5è jodi a, kont Diskou Restavèk Jean Victor Geneus Samdi 24 septanm 2022 ((rezonodwes.com))– Nasyonzini anonse se jodi samdi a, 6è diswa, Jean Victor Geneus ki pote tit Minis Afè Etranjè nan gouvènman restavèk Ariel Henry a Etazini ak Kò Gwoup drese lakay nou an pral pran lapawòl nan kad 77yèm Asanble Jeneral Nasyonzini an. Etan tchoul restavèk la pral pale, KOMOKODA pral manifeste nan Dag Hammarskjold Plaza anfas Nasyonzini nan solidarite ak pèp Ayisyen an anndan peyi a k ap batay kou Mèt Janjak pou dechouke gouvènman apatrid la. Nou pral fè lemonn antye konnen Geneus se yon ti komik k ap pale pawòl patwon li yo ki enpoze gouvènman l lan sou pèp Ayisyen an. Pèp la pa t ba yo manda. Sa yo di ak papye yo siyen pa angaje pèp Ayisyen an. Samdi, 24 septanm 2022 Manifestasyon, 5pm – 7pm Dag Hammarskjold Plaza 47th Street ant First Avenue & Second Avenue Manhattan Tren 4, 5, 6, 7, Times Square Shuttle, Metro-North desann nan Grand Central Terminal Pou plis enfòmasyon: 917-345-2817; 347-730-3620; 718-440-6892; komokodanyc@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMINIKE : Vin Manifeste ak KOMOKODA anfas Nasyonzini, 5è jodi a, kont Diskou Restavèk Jean Victor Geneus Samdi 24 septanm 2022 ((rezonodwes.com))-- Nasyonzini anonse se jodi samdi a, 6è diswa, Jean Victor Geneus ki pote tit Minis Afè Etranjè nan gouvènman restavèk Ariel Henry a Etazini ak Kò Gwoup drese lakay nou an pral pran", "domain": "rezonodwes.com", "date": "2025-11-07 21:54:42", "url": "https://rezonodwes.com/?p=291009", "image_url": null, "xglm_generated_text_wo_prompt": "ontinue this article with similar tone."}
{"title": "Ayiti : yon gwoup jèn inivèsitè bay pwopozisyon pou solisyon kriz la - Rezo Nòdwès", "text": "Samdi 24 septanm 2022 ((rezonodwes.com))– Inivèsite nan tout peyi sou latè se espas kote moun  pwodui konesans ki kapab pèmèt sosyete a avanse nan divès kalite domèn . Konsa tou lè yon sosyete ap fè fas ak anseri sitiyasyon difisil tankou kriz sosyal ekonomik ak politik, inivèsite a gen devwa pou l reflechi sou sa epi pwopoze meyè fòmil pou ede peyi a soti nan sa. Nan ka pa nou an Ayiti ,chak lè peyi a ap fè fas ak kriz ,nou chèche inivèsite a kou Chen fou nou pa jwenn li Se komsi m ta diw inivèsite a la de jel pete lap kite pèp la mennen l , Li bliye si se li menm pouki bay oryantasyon an epi pote limyè a. Lòt kategori moun yo pa sispann kritike ankò se lajenès paske se yo menm ki ta dwe plis enplike nan chèche solisyon pou kriz nan peyi a paske nenpòt desizyon ki pran ap gen konsekans sou jodi yo ak demen yo. Sitou ,lèn konnen aktè politik tradisyonèl ki la sou tèren an pa janm bay rezilta depi plis pase trant lane . Prèv la telman  klè, si yo te bay rezilta pandan yo sou tèren an, peyi a patap twouvel nan sitiyasyon li ye jodi a jiskaske se blan ki toujou ap vin pase nou lòd. Tout sa yo vin fè li enpòtan pou jèn ki soti nan inivèsite a , sektè biznis ak peyizan n enplike yo nan politik peyi a epi ofri yon altènativ ak nasyon an. Nan sans  sa plizyè jèn inivèsitè ayisyen ki diplome nan divès inivèsite an Ayiti tankou aletranje ta pral mete tèt yo ansanm pou fè yon pwopozisyon pou soti peyi a nan kriz li twouvel la, atravè yon inisyativ ki batize  » Accord Pour la Paix Sociale et la Stabilité Politique  » . Pami jèn sa yo nou kapab site Jacky Duvil kap fè yon doktora nan « Géographie Humaine » an Frans ,diplome nan Master pi gwo inivèsite peyi lafrans ( Université Paris Sarclay) epi ki pral reprezante Ayiti ak tout karayib la nan youn nan pi gwo konkou tèz pou etidyan frankofòn nan mond lan, nan peyi Kanada ,4 Oktòb kap vini la . Genyen tou Mikerlange Registe ki diplome nan administrasyon nan Inivèsite Leta epi ki gen yon konsantrasyon nan « Management stratégique » nan UCAM an Espay  epi ki te fè pati konsèy inivèsite leta nan lane 2019 . Nou kapab ajoute tou Mathias L.DEVERT ki se yon jèn politològ ayisyen ki  gen chans etidye syans politik an Ayiti ak an Espay . Epi kap fè Master li nan « Sciences Po- Grenoble » ki fè pati « Conférence des Grandes Écoles de France » ki fòme dirijan pou peyi lafran soti nan prezidan rive nan Minis yo ak palmantè . Jèn sa nan kad espesyalizasyon l nan etid entènasyonal ak estaj li  te gen chans reyalize plizyè misyon an Afrik ki gen rapò ak pledwaye pou  demokrasi ak bonjan gouvènans nan afrik lwès la  epi ranfòse kapasite jèn ki vilnerab yo Nan peyi Togo atravè  pwojè ONU Migration, CERDI- CACIT, Ambassade des États-Unis à Lomé . Jèn sa yo ak anpil lot lidè nan vil pwovens ak nan diaspora te chita ansanm yo te pwopoze depi mwa mas 2022  pou tout pwotagonis yo chita ansanm pou yo kapab mete tout akò yo ansanm . Yo te mande pou genyen yon komisyon ki gen ladanl moun ki soti nan sektè prive, inivèsite ,dwa moun, laprès jenès , dyaspora epi relijyon pou mennen yon kongrè nasyonal sitwayen ak tout aktè yo pou défini oryantasyon politik peyi a apre asasina trajik prezidan Jovenel. Pou yo menm, se chita pale sa kap deside sou konpozisyon gouvènman tranzisyon an epi dire mandal , paske okenn nan aktè yo pa gen lejitimite pou mennen peyi a. Jèn sa yo te gentan prevwa kriz la pral pi rèd . Nan sans sa pou te abòde kesyon an nan fason estriktirèl li,  yo te pwopoze : 1- yon refòm nan lapolis la ( kontwole aksyon polisye yo, ranfòse kapasite operasyonèl yo epi ba yo plis ankadreman ) 2- retrire 30% nan pil privilèj moun nan gouvènman yo, paske peyi a pa gen ase lajan pou nèg ap gagote nan kòtèj , plezi kot akaden,  vwayaj ak ti zanmi elatriye 3-  anile tout franchiz ki pa nesesè epi konbat koripsyon nan administrasyon piblik la pou pèmèt leta antre plis kòb nan Kès li 4- Refòm nan konstitisyon paske sin pa fè sa pwochen gouvenman eli a pral fè fas ak menm pwoblèm anvan yo. Epi tou reyalite ayè yo se pa menm reyalite jodi a . Nou ka chanje modèl reprezantasyon kominal yo ak depatmantal yo  Epi antann nou sou yon sèl eleksyon pou tout eli. paske Ayiti pa gen kòb pou fè eleksyon chak 2 lane. Nou kapab konstate sistèm sa pa janm ka fonksyone vre . Se sa ki ta pral kreye vid sitou nan palman ki jodi a pa reprezante yon altènativ ki vyab. Jodi a li klè apre yon lane gouvènans,  Ariel Henry ap fè tout bagay sof dirije. Pa gen okenn moun ki konnen kote l pral ak peyi a. Sèl sa ki klè, anpil jenn pwofesyonèl koumanse ap lage pye yo paske yo sispèk se nan twou nou pral tonbe . Lòt aktè yo tou kote pa yo nan lojik separasyon gato epi fè dappiyanp sou pouvwa . Sa vin fè yo pa ka yon pi bon altènativ nan kontèks politik nou twouve nou la. Leson pou n retni si aktè politik yo te tande gwoup jèn sa yo :  jodi a tap gen yon antant ak tout blòk politik yo pou mete yon gouvènman ki gen yon lejitimite konsiderab nan tèt leta pou mennen chantye politik yo tankou eleksyon . Epi tou tabli sekirite nan peyi a. San n pa bliye tou  gouvènman patap oblije al nan koupe sibvansyon sou  gaz la nan nivo sa sou pretèks leta pa gen lajan alòske plizyè milya ap pèdi nan ladwan ak lòt kote ankò . Yo souvan di jenn yo pa pwopoze ,ebyen gwoup jèn sa yo ki soti nan 10 depatman peyi a ak nan diaspora trase chimen an . Li rete ak aktè yo pou yo soti nan lojik klan  pou yo admèt pwopozisyon jèn sa yo se youn nan pi bon fòmil pou soti Ayiti nan kriz la . Sosyete sivil ayiti a ak gwoup politik yo dwe tande vwa lasajès, larezon ak patriyotis pou mete ògèy yo ak enterè gwoup yo sou kote pou aplike rezolisyon sila. Junior Mangones(Tyòt) Touroulds Norval( Sen Rafayèl) , Manasse Devert( Gonayiv), Sanon Crisnel( plato santral) , Anne Sarah Lozamar(Pòtoprens) elatriye , ka pa gen non tankou gwo potanta yo kap piye depi plizyè lane men yo gen plis enterè nan rezoud kriz la menm jan ak anpil lòt jèn ayisyen ki ta byen anvi rete viv nan peyi yo. Li pa twò ta poun pran konsyans epi sove Ayiti.. Kominikasyon APSSP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 24 septanm 2022 ((rezonodwes.com))-- Inivèsite nan tout peyi sou latè se espas kote moun pwodui konesans ki kapab pèmèt sosyete a avanse nan divès kalite domèn . Konsa tou lè yon sosyete ap fè fas ak anseri sitiyasyon difisil tankou kriz sosyal ekonomik ak politik, inivèsite a gen devwa pou l reflechi sou sa", "domain": "rezonodwes.com", "date": "2025-11-07 21:54:44", "url": "https://rezonodwes.com/?p=290982", "image_url": null, "xglm_generated_text_wo_prompt": "with similar tone."}
{"title": "Altènativ Charlemagne Péralte mande rapid vit depa Premye Minis Ariel Henry - Rezo Nòdwès", "text": "Nòt pour fikse pozisyon Altènativ Charlemagne Péralte sou kriz politik la Jedi 22 septanm 2022 ((rezonodwes.com))–Zantray pèp ayisyen an ap koupe depi kèk tan. Se nan yon ma labou santi plen pikan n ap mache depi lontan. Paske nou se BOSAL, pitit Makandal,  Charlemagne Peralte, nou rive kenbe . 4 lane anwo, nou te pran lari pou n egzije limyè sou lajan Petwokaribe gwo tanta nan Leta tankou nan prive te gaspiye . Mouvman an poko bout ak pwosè nou tout ap tann nan , men nou fè yon gwo pa. Se gwo jefò jenn fanm ak jenn gason ki te pran lari ki t ap al pèmèt lakoudèkont founi je gade sou fason nèg ak fanm isit tankou lòt bò dlo tap jere lajan sa ki ta dwe patisipe nan devlòpman peyi a . Sa t apra l debouche ak yon rapò kote non anpil gwo zotobre ki te nan Leta ak nan prive site byen fò. Nan menm sans kanpe goumen sa, jounen jodi a, popilasyon nan tout peyi a blije mete pye yo atè pou rele anmwey sekou devan yon gouvènman tranzisyon kriminèl . Kriminèl paske se yon ekip dwèt yo tranpe nan zak sasinay pwòp pitit yo Jovenel Moise , kriminèl paske gen yon ti ekip piti zwit sankoutcha ki te nan opozisyon an ki travèse kadav militan ki mouri nan manifèstasyon pou chanjman pou yo kapab kontinye ratibwaze finans piblik yo . Anwo mizè malere, malerèz ki paka manje, mizè ouvriye, ouvriyèz ak yon salè minimòm tisina, anwo mizè etidyan, jenn fanm ak jenn gason san lavni, Gouvènman Ariel la deside monte pri pwodwi petwolye yo wo bibit. Nou denonse desizyon sa ak tout fòs nou. Ensekirite,  kidnapin, kòripsyon, vyòl sou jenn fanm elatriye, se sa yo ki karakterize gouvènman 3ém vèsyon PHTK-Fusion-SDP a. Nou denonse gwo babin nan sektè bankye ayisyen an ki deside nan konivans ak BRH anpeche ti malere jwenn dola , anplis de sa, dola a kontinye ap grenpe bwa chak jou ki jou. Tout gwo konesè nan domèn ekonomi sezi tankou moun fou lè y ap konstate fenomèn monte dola a ki pa reponn ak okenn mekanis syantifik reyèl. Nou menm Altènatif Charlemagne Péralte, regroupman jèn aktè politik nan peyi a, presizeman nan nò , ap denonse ak kondane tout vòltijè ki enfiltre mouvman pèp la pou piye zafè ti malere, malerèz. Se pa malere, malerèz ki mete peyi a la, pa dechouke zafè yo. Se mouvman an w ap kraze. Leve je nou anwo, gade nan mòn yo, se la yon ti gwoup gwo zouzoun chita ap betize ak lavni nou. Yon boujwazi souf koupe, yon boujwazi ti malis ki pran nou tout pou Bouki. Se sou yo, wi sou yo pou n pote boure san gade dèyè. Nap pwofite voye yon gwo kout chapo pou tout polisye, polisyè ki rete pwofesyonèl nan kad travay yo. Pandan n ap denonse ak kondane tout sila yo k ap maspinen pèp la, tire sou yo jis paske y ap defann dwa grandèt majè libète politik, sosyal ak ekonomik yo jan manman lwa peyi a mande l la. Nou menm Altènatif Charlemagne Péralte , mande rapid vit depa Premye Minis Ariel Henry . Nou mande yon deboulonnay total kont tout gadyen sistèm nan ak tout jwisè gwo babin li yo pou nou tonbe nan yon tranzisyon koupe m sa sèk , yon tranzisyon pou chanjman tout bon vre. Nou jete byen lwen nan fon lanmè tout inisyativ Kominote Entènasyonal la tanmen anba chal ak akolit malpouwont politisyen ak boujwa isit ki vle ranplase Ariel pa yon lòt ARIEL, sou yon lòt non ak yon lòt fòm . Nou jete nan gwo flanm dife tout politisyen rat do kale ki panse yo pral kapab itilize lit popilè jeneralize sa nan avantaj pa yo dèyè do popilasyon an. Kriz santi kri sa paka nan solisyon kosmetik bò katedral. Kriz santi kri sa se rezilta echèk  Prezidans lan ki te ban nou Ariel, se rezilta Primati, Sena ak tout lòt enstitisyon Leta yo. Yo tout echwe. Nou menm, nou kwè solisyon kriz ki la, se nan yon konsètasyon ant ayisyen ak ayisyèn . Vwa tout lidè konsekan nan chak depatman peyi a, vwa lajenès, vwa geto yo ki se veritab motè tout soulèvman kont sistèm peze souse a. Vwa tout sitwayen konsekan, tout militan konsekan konte nan demach pou debouche sou yon tranzisyon koupe m sa sèk, yon tranzisyon pou listwa ak pou laverite ki dwe tabli baz pou n kwape sistèm neyoliberal predatè sa e ki dwe debouche ak yon eleksyon lib, onèt ak demokratik pou chita yon pouvwa  ki pwa l kabab kontinye rezoud vrè pwoblèm peyi a. Viv 1804! Viv Cécile Fatima! Viv Charlemagne Péralte! Viv Lajenès! Viv Ayiti! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pour fikse pozisyon Altènativ Charlemagne Péralte sou kriz politik la Jedi 22 septanm 2022 ((rezonodwes.com))--Zantray pèp ayisyen an ap koupe depi kèk tan. Se nan yon ma labou santi plen pikan n ap mache depi lontan. Paske nou se BOSAL, pitit Makandal, Charlemagne Peralte, nou rive kenbe. 4 lane anwo, nou te pran lari", "domain": "rezonodwes.com", "date": "2025-11-07 21:54:47", "url": "https://rezonodwes.com/?p=290819", "image_url": null, "xglm_generated_text_wo_prompt": "nue this article with similar tone."}
{"title": "Plizyè manb nan sektè medikal ayisyen an lanse yon petisyon pou mande demisyon PM Ariel Henry - Rezo Nòdwès", "text": "Sektè Medikal Aysyen an Apèl pou demisyon Dr Ariel Henry Mèkredi 21 septanm 2022 ((rezonodwes.com))– Lè nou konsidere kalfou malouk peyi a rive la, asasina, grangou, mizè, gaz nan mache nwa, blokis ant depatman yo,  tout pri pwodwi nesesite yo ki monte bwa, Lè nou konsidere pifò lopital andedan kapital la ak nan vil pwovens yo  paka fonksyone pou tèt pwoblèm gaz ak ensekirite, Lè nou konsidere pwoblèm medikaman ak lòt entran nan lopital yo ki anpeche nou bay popilasyon swen kòm sa dwa, Lè nou  konsidere kantite lopital ak sant santé ki oblije fèmen pou divès rezon (oksijèn, ensekirite, elatrye), Lè nou  konsidere moun kap mouri lakay chak jou paske yo pa ka sikile pou ale pran laswenyay ke ka yo merite, Lè  nou  konsidere kantite pwofesyonèl lasante  ak pwofesyonèl lòt sektè yo kidnape asasine kap sibi tout lot fòm ensekirite ; sa ki lakòz  chak jou yap kite peyi a  pa ban ak pa pakèt, Lè nou konstate, depo medikaman, biznis moun, kay moun, lekòl, labank, biwo Leta ak lòt enstitisyon kap piye, boule chak jou nan yon peyi ki deja pa genyen anpil resous, Lè nou konstate rèl leve kanpe kap fèt toupatou nan peyi a, Lè nou konsidere tout swadizan jefó pou dyalóg k ap fèt ki pa bay okenn rezilta, Lè nou konstate chofè, ti machann, ouvriye, plantè, ak tout rès popilasyon an vinn pi pa wè ni devan ni dèyè pou rantre lekòl la, Lè nou konsidere sitiyasyon popilasyon ap viv la pa ka rive pi lwen ankò, Nou menm nan sektè lasante a, nan lide pou fasilite yon sòti kriz rapid, nap mande Dr Ariel Henry, ki fòme anpil jenarasyon pwofesyonèl lasante epi ki gen angajman nan anpil lòt òganisasyon tankou legliz, pou li pran yon desizyon sajès bay demisyon l. Nou mande ak tout fòs nou, pou tout regwoupman, enstitisyon ki deja bay pwoposisyon pou rezolisyon kriz la jwenn yon antant rapid, san chire pit pou mete yon ekip entèg ak konpetan kap ka mennen peyi a nan bon jan eleksyon. Viv yon leta ki koupe fache ak gaspiyaj, lamizè, koripsyon, gang, ensekirite ki pran wout devlopman pou tout pitit tè Dayiti. Viv yon peyi granmoun tèt li. Premye siyatè yo : Paule Andrée Byron-Louis, MD Romel Cajuste, PH Armel Demorcy, MD Ernst Jean-Baptiste, ANTMH Rony Pierre, MD Lunick Santiague, MD Guirlène Valbrun, MD Jeffson Bercy, MD Marie Lucy Chaudry, Inf. Klike pou siyen petisyon an Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sektè Medikal Aysyen an Apèl pou demisyon Dr Ariel Henry Mèkredi 21 septanm 2022 ((rezonodwes.com))-- Lè nou konsidere kalfou malouk peyi a rive la, asasina, grangou, mizè, gaz nan mache nwa, blokis ant depatman yo, tout pri pwodwi nesesite yo ki monte bwa, Lè nou konsidere pifò lopital andedan kapital la ak nan vil pwovens", "domain": "rezonodwes.com", "date": "2025-11-07 21:54:48", "url": "https://rezonodwes.com/?p=290738", "image_url": null, "xglm_generated_text_wo_prompt": "his article with similar tone. Share on Facebook"}
{"title": "Senk (5) bagay ki montre gen anpil gwo evènman k ap rive ann Ayiti - Rezo Nòdwès", "text": "tèks Osno Moncher Mèkredi 21 septanm 2022 ((rezonodwes.com))– 5 bagay ki montre gen anpil gwo evènman k ap rive ann Ayiti 1-    Nan dat 28 dawou 2020 , pandan fèt patwonal Granrivyèdinò, yon gwo pye sabliye ke Papa Nasyon an te plante ak men l depi 1804, pye sabliye rete konsa li pran dife san pyès moun pa konnen kote dife soti.  Sa pase pèsonn pa di anyen, tout moun rete bouchpe ! 2-     Nan Dat 6 Novanm 2020, gwo midi, devan je tout moun nan Okap, sou plas ri 18 la, yon nonm ki sanble fou , monte sou estral ki gen stati papa Dessalines, li kraze sa byen kraze. Ni majistra, ni delege depatmantal,  ni responsab kilti, ni Ispan, ni gouvènman, ni prezidan ki te la, yo tout fè silans, sa kite pase a pat deranje pyès moun. E se sèl Ayiti sou latè pou moniman yo lib konsa pou moun fè sa yo vle ak yo.  Yon ak  konsa menmsi leta fèmen je sou li, li pap rete konsa. 3-     7 jiyè 2021, 8 mwa mwa anviwon apre yon moun te fin kraze estati anperè papa nasyon an, Prezidan ki te la e ki te toujou ap repete diskou papa nasyon an « et ceux dont les pères sont en Afrique, n’auront-ils donc rien ? » asasine lakay li , malgre kantite fasilite leta bay li pou l peye tout kalite konseye pou ede l ouvri je l sou tout plan, yonn nan yo pat ka rive di prezidan, Stati Desalines sa ki tonbe la, se siy ke ou menm ki chèf leta nan move pozisyon.  Depi apre ak sa yo, klima sekiritè peyi a vin deteryore pi plis. 4-     Nan ane 2022 sa,   Majistra  Dunord Siléus ki se Majistra nan komin machandesalin deside konstri yon latrin kominal nan lakou kay anperè Jean Jacques Dessalines, pandan tan sa , Peyi Lafwans fè ansyen kay Rochambeau nan menm komin nan tounen yon mize pou moun al vizite pou lajan. Malgre ISPAN mande Majistra pou kanpe sou pwojè po.po. sa, li pa okipe yo, paske pwojè sa, se nan lide pou disparèt totalman tout tras Dessalines nan peyi DAYITI. 5-     20 Septanm 2022, ki se ane 264 ane depi anperè a te vin sou latè, pandan venezyela, ak plizyè lòt peyi salye memwa gran potorik gason sa, yon lijan boje  san okenn krent deside kouvri lanperè ak fatra,  tout moun rete bèkèkè, nou ka remake  , tout sa yo mwen site la ken rapò ak Papa Dessalines . Mesyedam, mwen pa wè yon pwofèt de malè, tout bagay sa yo montre ke gen anpil gwo evènman ki ka rive an Ayiti si nou pa pran desten nou nan men. Elimine memwa papa Dessalines ka kondui nou dirèkteman swa nan esklavaj ou byen nan lokipasyon. Ki sa ou panse ou menm ? Osno Moncher 21 septanm 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "tèks Osno Moncher Mèkredi 21 septanm 2022 ((rezonodwes.com))-- 5 bagay ki montre gen anpil gwo evènman k ap rive ann Ayiti 1- Nan dat 28 dawou 2020 , pandan fèt patwonal Granrivyèdinò, yon gwo pye sabliye ke Papa Nasyon an te plante ak men l depi 1804, pye sabliye rete konsa li pran dife san pyès", "domain": "rezonodwes.com", "date": "2025-11-07 21:54:50", "url": "https://rezonodwes.com/?p=290672", "image_url": null, "xglm_generated_text_wo_prompt": "lar tone."}
{"title": "SOLID voye jete dènye diskou Ariel Henry sou kriz k ap bwase bil Ayiti a - Rezo Nòdwès", "text": "NOT REYAKSYON APRE DEZYÈM PAWOLI AK NASYON AN PREMYE MINIS LA FÈ NAN LANNWIT 18 SEKTANM 2022 AN Madi 20 septanm 2022 ((rezonodwes.com))– ​ Solidarite pou Demokrasi ak Devlòpman (SOLID) pa fin byen  konprann diskou Premye Minis Ariel Henry a paske li plis sanble ak parol moun Ki pap viv nan peyi a ditou. Men SOLID eseye kanmenm dekòtike kek parol nan diskou sa ki sanble kou 2 gout dlo ak bagay sa yo a : 1- Se tankou  pawòl yon etranje ki pap viv an Ayiti men k ap imajine bagay ki nan imajinasyon lòt moun ; 2- Se tankou yon responsab k ap pote yon chay li paka pote e ki pa rive sènen dimansyon sosyal, politik ak ekonomik kriz la. Nou sezi tande Premye Minis la mete ak yon fasilite ki sanble ak prejije bagay k ap pase nan lari an sou do sa li rele zòt ki vle regle zafè yo. Sa ki pi tris la, se lè Premye Minis la di tout moun wè se nèg ak gwo zam fann fwa ki nan tèt anpil manifestasyon yo. Premye Minis ou vle di se menm bagay la Wanament ? Okap ? Gonayiv ? Senmak ? Mibalè ? Tigwav ? Fondènèg ? Okay ? Jeremi,Pòdepè, elatriye ? Dok ou konnen si ou pa byen konnen maladi a ou pap janm ka jwenn remed la? Tout moun ki pa gen prejije sou Ayiti konnen ke popilasyon an te gentan nan lari depi 4 jou anvan nou wè nèg ak zam te pran lari. Yon pratik ki, dayè pa nouvo paske nou viv sa yo déjà. Tout moun te wè vre  gen nèg ak zam ke lapolis ap chèche swadizan, desann nan lari an sou preteks yap kore yon pèp ki se premye viktim anba men yo. Kidnapin, vyòl, vòl asasinay. Sèlman pou mwa Dawout la plis pase 200 moun nan popilasyon an mouri anba bal Gang sila yo. Ni gouvènman an, ni zotobre nan entènasyonal la pa di anyen serye. Yo ka petet pat ni wè ni tande. Yon pèp ki an otaj nan geto yo paske yo paka soti si se pa sou lòd nèg lapolis ap cheche yo. Bagay sa fè nou poze anpil kesyon sou kèk pawòl ki ta vle fè kwè ke gang yo se zouti nan men moun, kit se Ayisyen menm, kit se etranje, ki rayi ayisyen, ki rayi Ayiti, ki rayi ekzanp libète Ayiti reprezante, k ap itilize yo pou denigre, avili, trennen nan labou endiyite tout gwo zèv ayisyen patriyòt te reyalize. Se yon kalòt marasa pèp sa pran anko nan batay lap mennen pou chanje kondisyon lavi l. Pandan SOLID ap kondane san rezèv tout vyolans k ap fèt nan peyi a kelkeswa kote yo sòti, l ap kondane an menm tan, tout fòm politik matchyavelik  pwenn fè pa mò rèd, manfouben responsab yo ap aplike jounen jodi an. Nou k a konprann nan jwèt politik yo pratike estrateji divize pou renye nan sans pou defann yon enterè kèlkonk. Men lè responsab ap itilize gang kriminèl pou diskredite yon mouvman popilè se yon bagay ki trè grav. Nan sans sa a, n ap mande kominote entènasyonal la rete kanpe byen lwen pratik sa yo e dwe kondane yo nan nivo yo merite kondane. Sinon yo riske kreye nan tout amerik la espesyalman nan amerik Latin ak Karayib la yon move ekzanp nan estrateji pou defann enterè yo. Nan peyi Dayiti nou gen yon pwovèb ki di Chimen bouton, se chimen maleng. Ann batay kont tout move pratik ki mete vyolans an premye pozisyon kòm metòd pou gen avantaj sou advèsè oswa lenmi. SOLID aprann nan pawòl k ap pale nan lari an ak sou rezo sosyal yo, ke Gouvènman t a bay benediksyon li ak yon pratik ansyen lame a te konn itilize ki se ESKADWON LANMÒ pou disparèt opozan politik nan mitan lannwit. Pratik sila, se te touye moun, answit  mete yo nan fatra a l jete. Nan yon videyo k ap sikile vire tounen sou rezo sosyal yo nou ka wè yon demwazèl k ap kriye pou manman li ki sanble ta viktim nan pratik sila alòske manman an, dapre demwazèl la se yon moun ki t ap bouske lavi pou pitit li chak swa. Sanble ekip eskadwon sila sou preteks retire barikad, ta tire sou dam nan ki tonbe e ki  pandan l ap mande sekou,   traktè ta pase pèl  ranmase fi sa pou jete l nan fatra san l pat ko mouri. Si se ta vre se yon krim  ke SOLID kondane ak tout fòs e mande rapid rapid yon ankèt nasyonal ak entènasyonal sou pratik sila ki pa gen diferans ak ajisman Nazi yo nan lane 40 yo. Yon lòt fwa ankò, SOLID ap lanse yon apèl bay aktè politik yo, sosyete sivil la, sektè prive a pou yo antann yo prese prese sou pi bon solisyon k ap rantre tout moun ladanl pou retire Ayiti kote li ye an. Pou sa ki konsènen Premye Minis Ariel, li dwe konnen li pa sòti nan eleksyon, donk li pa gen pou ap tire kòd la twòp. Li pa gen ni manda popilè ni manda politik. Li dwe sispann ap klèwonnen dyalòg aloske l konnen se pa pwoblèm dyalòg ki genyen. Dyalòg toujou rete yon pwosesis ki pèmanan. Ou ka pase 20, 40, rive 100 lane ap dyaloge. Sa ki enpòtan se antant la. Ayiti pa dwe peri. Sispann itilize gang pou garanti pouvwa ak enterè. Se move siyal Ayiti ap voye nan tout peyi. Se pou Zansèt yo kanpe djanm bò kote pèp la nan moman dezolasyon ak kalamite sa. Pa gen anyen Ki ka kanpe batay pèp sa komanse pou chanje tout bon vre kondisyon lavi l. Se yon batay ak konviksyon. Tout moun, oganizasyon ou byen enstitisyon Ki konprann yo ka pran woulib pou regle ti enterè yo pral echwe. Bandi ak kravat ou san kravat ap gen pou peye zak yo fè kont pitit peyi sa. Ayiti gen pou resisite kanmenm menm si yo redwi l an sann. Viv bon jan antant pou yon demen miyò ! Jou ki Lendi 19 Sektanm 2022 Pou Direktwa SOLID Walsonn Sanon           Doktè Evallière Beauplan          Doktè Kelly C. Bastien Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NOT REYAKSYON APRE DEZYÈM PAWOLI AK NASYON AN PREMYE MINIS LA FÈ NAN LANNWIT 18 SEKTANM 2022 AN Madi 20 septanm 2022 ((rezonodwes.com))-- ​Solidarite pou Demokrasi ak Devlòpman (SOLID) pa fin byen konprann diskou Premye Minis Ariel Henry a paske li plis sanble ak parol moun Ki pap viv nan peyi a ditou. Men SOLID", "domain": "rezonodwes.com", "date": "2025-11-07 21:54:53", "url": "https://rezonodwes.com/?p=290514", "image_url": null, "xglm_generated_text_wo_prompt": "ar tone."}
{"title": "Gonaives – Enstitisyon ki te sibi zak piyay tankou CIC, UPAG… mande moun yo souple pote òdinatè yo tounen, li empòtan anpil pou nou fè sa - Rezo Nòdwès", "text": "Enstitisyon ki te sibi zak piyay tankou CIC, UPAG… mande moun yo souple pote òdinatè yo tounen sinon etidyan yo pap ka jwenn « relevé notes » lè yap gen bezwen sa Aparèy sa yo genyen pi plis enpòtans ke ban, tablo ak lòt materyel ki disparèt nan mouvman piyay sa, vandredi pase, se sa reskonsab yo fè konnen. Zak deplase ak òdinatè Collège Immaculée Conception (CIC), CSF, UPAG, EPG ka gen anpil konsekans a lavni li gen dwa se nan yon mwa, 1 nan, 10 zan, 50 tan si done sa yo ki nan òdinatè yo disparèt nèt e non pagen tan travèse yo. Yon moun ki te patisipe nan zak piyaj’la, san’l pa konen ka koz yon fanmil peye konsekans lan demen lè pap ka rive jwen papye oubyen yon « attestation » ke li te pase nan yon nan enstitisyon sa yo. Li Avi Enpòtan sa a pou plis detay. Mèsi Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Enstitisyon ki te sibi zak piyay tankou CIC, UPAG… mande moun yo souple pote òdinatè yo tounen sinon etidyan yo pap ka jwenn \"relevé notes\" lè yap gen bezwen sa Aparèy sa yo genyen pi plis enpòtans ke ban, tablo ak lòt materyel ki disparèt nan mouvman piyay sa, vandredi pase, se sa reskonsab yo", "domain": "rezonodwes.com", "date": "2025-11-07 21:54:54", "url": "https://rezonodwes.com/?p=290501", "image_url": null, "xglm_generated_text_wo_prompt": "Continue this article with similar tone."}
{"title": "Piyaj – Destriksyon byen : Lapolis deklare li arete 25 moun nan Senmak - Rezo Nòdwès", "text": "Kominike Lapolis Lendi 19 septanm 2022 ((rezonodwes.com))– Lapolis nan komin Senmak, depatman Latibonit, arete 25 endividi ki gen enplikasyon prezime yo nan piyaj ki fèt nan biwo leta ak nan biznis prive epi nan plaj ki sou kot la, pandan dewoulman manifestasyon semèn pase a. Nan lide pou fè fas ak tout deriv sa yo, Responsab Jiridiksyon Senmak la, Komisè Prensipal Mathias Jean David, pran bon jan mezi ak pèmèt polisye yo deplwaye pou reprann kontwòl sitiyasyon an rapid pou kontinye pwoteje vi ak byen popilasyon an. Se te okazyon tou pou Komisè Prensipal Mathias Jean David prezante bilan entèvansyon Lapolis fè nan vil Senmak epi divès ensidan ki pwodwi kote gen yon (1) moun mouri, yon (1) polisye blese ak plizyè malfra blese. Komisè Mathias Jean David prezante divès materyèl ki rekipere ak mizanplas kap fèt pou rekipere plizyè lòt materyèl manm nan popilasyon an piye nan biwo leta kou prive. Pou kounya, 25 jenn fanm ak jenn gason an yo plase nan gadavi Komisarya Senmak pou yo reponn kesyon lajistis. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Lapolis Lendi 19 septanm 2022 ((rezonodwes.com))-- Lapolis nan komin Senmak, depatman Latibonit, arete 25 endividi ki gen enplikasyon prezime yo nan piyaj ki fèt nan biwo leta ak nan biznis prive epi nan plaj ki sou kot la, pandan dewoulman manifestasyon semèn pase a. Nan lide pou fè fas ak tout deriv sa yo,", "domain": "rezonodwes.com", "date": "2025-11-07 21:54:58", "url": "https://rezonodwes.com/?p=290472", "image_url": null, "xglm_generated_text_wo_prompt": "ontinue this article with similar tone."}
{"title": "Oganizasyon Konbit deklare Sekretè Jeneral LONI a tante kriminalize batay pèp aysiyen an - Rezo Nòdwès", "text": "Kriz an Ayiti: Reyaksyon KONBIT sou entèvansyon Antonio Guterres nan France24 Lendi 19 septanm 2022 ((rezonodwes.com))– Nan yon entèvyou li bay France 24 wikenn sa a, Sekretè jeneral Nasyon Zini an, Antonio Guterres, deklare « sa ki gen an Ayiti a, se gang ki anvayi tout peyi a ». Li presize « se yon mouvman gang kèk sektè politik ak biznis enfiltre ». Li fè konnen « plan LONI genyen, ki an diskisyon, se antrene, ekipe, ranfòse PNH la men, nan entèval la, yo vle voye yon fòs brital (force robuste, dapre pwòp mo li) ki ka twoke kòn ak gang yo ». Sou kesyon pou konnen èske Ariel ta dwe tounen sou desizyon sispann sibvansyone gaz la, akòz gwosè latwoublay sa pwovoke, misye reponn, dapre li menm, « se fanmi yo ki merite sibvansyone, se pa gaz la ». Sa tout moun k ap goumen tout bon vre ta dwe tire kòm konklizyon de deklarasyon sa yo ? *Dapre mòd moun sa yo, pa gen yon pèp ayisyen k ap goumen vre, k ap soufri vre, k ap revandike vre. Se gang k ap opere. Pèp ayisyen an, kòm mas popilè, pa egziste. Pwoblèm peyi a pa yon pwoblèm mizè ak enjistis ki blayi. Se yon pwoblèm gang. Epi, koze sa a dwòlman dwòl: se pa gang yo ki enfiltre mouvman popilè a. Se le kontrè: se gang yo ki sibi enfiltrasyon sektè politik ak biznis. Lòt sa nou dwe konprann, apati deklarasyon Guterres yo: Lè gang yo (swadizan) antre nan batay pèp la,  se vèni yo vin lage sou li. Sa ki pèmèt nou mande: Eske, finalman, se pa entènasyonal la ki gen « remote control » gang yo nan men l ? Eske se pa yo ki bay gang yo enstriksyon ki lè pou yo antre sou sèn politik la pou yo ka pèmèt Guterres ak tokay li yo, defann tèz yo a ? (Sonje yo te fè sa deja ak gang Arnel Joseph la. Epi, pa janm bliye Lalime te aplodi federasyon gang yo). Lòt kesyon: Eske mouvman demokratik ayisyen an fè ase, sou plan diplomatik, politik, medyatik kont travay Madan Lalime, FMI, Kò Goup, elatriye, sou teren an ak nan entènasyonal la ? Ki lidèchip k ap devlope pou anpeche gang yo pran kontwòl mouvman popilè a ak pou anpeche mouvman revandikatif la lage nèt nan dechoukaj ? Lòt leson nou ta dwe tire de deklarasyon Guterres yo: Se byen lòd entènasyonal la Ariel ap egzekite, nan tout sa l ap fè e, kounye a, espesyalman, monte pri gaz la wotè sa a. Guterres (ak lèzòt yo nan entènasyonal la) sipòte Ariel kare bare. Konklizyon final: Konplo lokal-entènasyonal kont pèp ayisyen an, pa piti. Bandi ak dechoukaj pap sèvi kòz pèp ayisyen an. Fòk gen yon lidèchip nasyonal mouvman popilè a ki an mezi jere-kanalize kòlè pèp la epi kwape bandi k ap vin jete vèni sou leve kanpe popilè ki tabli nan tout peyi a. Se yon tantativ pou kriminalize batay pèp aysiyen ap mennen kont enjerans meriken,kògwoup, kont lavichè, grangou, ogmantasyon kriminèl pri gaz la sou lòd FMI ak tout rès kominote entènasyonal mafia a, Guterres ap chache dekredibilize lit pèp la kont ensekirite, kidnapping PHTK ak kògwoup la. Men pèp konprann jwèt la se poutet sa li rete mobize nan tout peyi a jiskaske li jwenn sa lap chache a. Apati dimanch apremidi jouk rive denmen maten tout dwe monte piwo toujou epi kontinye okipe beton an pandan nap rete veyatif. Viv lit pèp la, viv yon Aiyti gramoun kote byennèt blayi pou tout pitit peyi a. KONBIT Òganizasyon politik, sendikal ak popilè yo  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kriz an Ayiti: Reyaksyon KONBIT sou entèvansyon Antonio Guterres nan France24 Lendi 19 septanm 2022 ((rezonodwes.com))-- Nan yon entèvyou li bay France 24 wikenn sa a, Sekretè jeneral Nasyon Zini an, Antonio Guterres, deklare \"sa ki gen an Ayiti a, se gang ki anvayi tout peyi a\". Li presize \"se yon mouvman gang kèk sektè", "domain": "rezonodwes.com", "date": "2025-11-07 21:54:59", "url": "https://rezonodwes.com/?p=290462", "image_url": null, "xglm_generated_text_wo_prompt": "tinue this article with similar tone."}
{"title": "Pati Rasanble takle sekretè jeneral nasyonzini a k ap kore Ariel Henry - Rezo Nòdwès", "text": "KOMINIKE 004 Lundi 19 septembre 2022 ((rezonodwes.com))– RASANBLE ak 13 lòt pati politik alye li yo voye yongwo kout chapo pou popilasyon nan 4 kwen peyi a kisot pase 1 e semènn mobilizasyon an avèk siksè. Nap kontinye kenbe flanbo mobilizasyon an byen wo pandan2è semènn sa ankò pou fòse Ariel Henry kite peyi a. Nap voye senpati nou baytout viktim yo pandanmoman difisil nap travèse a. RASANBLE ak alye liyo eksprime dezakò yo akdeklarasyon Sekretè jeneral nasyonzini Antonio Guterres fè ayè dimanch 18 septanm nan sou France 24. Sekretè jeneral la mande pou leta ayisyen sibvansyone fanmi yo olye ke li sibvansyone gaz la. Sa montre ke Sekretè jeneral la pa byen enfòme sou kriz kap travèse popilasyon ayisyèn. Nap raple pou Sekretè jeneral la se sibvansyon gaz la kap bon pou pèp ayisyen an nan moman sa. RASANBLE ak alye li yo voye jete byen lwen pou yon3è fwa deklarasyon Ariel Henry fè nan yon maladrès aknasyon an ayè dimanch 18 septanm nan. Nou konstate Ariel Henry pale tou swit aprè sekretè jeneral nasyonzini an te finn pale. Sa fè nou konprann aklèAriel Henry an misyon pou fini ak pèp la. RASANBLE ak alye li yo sezi wè Ariel Henry di popilasyon an, lidè politik yo ak tout militan yo se bandi. Nap raple  pou Ariel Henry si gen bandi se li menm ak ekip ki sou pouvwa a ki bandi. Paske se yo menm ki pa vle tande revandikasyon Pèp ayisyen an. RASANBLE ak alye li yo ap fè ArielHenry konnenyon lòt fwa ankò ke li pa gen okenn lejitimite politikpou li rete nan tèt peyi a depi 7 Fevriye 2022.  Ariel Henry pèdi konfyans majorite pati politik yo ak majoritepopilasyon an. RASANBLE mande Ariel Henry pou rale kò’l. Bay moun ki kapab dirije peyi a espas pou dirije’l. RASANBLE ap kontinye kore tout inisyativ 10 Senatè eli, lejitim ak konstitisyonèl yo ap pran pou pran tètdyalòg politik la akonpanye ak klas politik la, sektèprive a ak sosyete sivil la pou jwenn vrè fòmil pou sotipeyi a nan move sitiyasyon sa. RASANBLE ap toujou rete kanpe bò kote pèp la. Delma , 19 septanm 2022 Innocent JOSEPH, Prezidan Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMINIKE 004 Lundi 19 septembre 2022 ((rezonodwes.com))-- RASANBLE ak 13 lòt pati politik alye li yo voye yongwo kout chapo pou popilasyon nan 4 kwen peyi a kisot pase 1e semènn mobilizasyon an avèk siksè. Nap kontinye kenbe flanbo mobilizasyon an byen wo pandan2è semènn sa ankò pou fòse Ariel Henry kite peyi a. Nap voye senpati nou baytout viktim yo pandanmoman difisil nap travèse a. RASANBLE ak alye liyo eksprime dezakò yo akdeklarasyon Sekretè jeneral nasyonzini Antonio Guterres fè ayè dimanch 18 septanm nan sou France 24. Sekretè jeneral la mande pou leta ayisyen sibvansyone fanmi yo olye ke li sibvansyone gaz la. Sa montre ke Sekretè jeneral la pa byen enfòme sou kriz kap travèse popilasyon ayisyèn. Nap raple pou Sekretè jeneral la se sibvansyon gaz la kap bon pou pèp ayisyen an nan moman sa. RASANBLE ak alye li yo voye jete byen lwen pou yon3è fwa deklarasyon Ariel Henry fè nan yon maladrès aknasyon an ayè dimanch 18 septanm nan. Nou konstate Ariel Henry pale tou swit aprè sekretè jeneral nasyonzini an te finn pale. Sa fè nou konprann aklèAriel Henry an misyon pou fini ak pèp la. RASANBLE ak alye li yo sezi wè Ariel Henry di popilasyon an, lidè politik yo ak tout militan yo se bandi. Nap raple pou Ariel Henry si gen bandi se li menm ak ekip ki sou pouvwa a ki bandi. Paske se", "domain": "rezonodwes.com", "date": "2025-11-07 21:55:00", "url": "https://rezonodwes.com/?p=290438", "image_url": null, "xglm_generated_text_wo_prompt": "tinue this article with similar tone."}
{"title": "»Nou bouke » : Matris Liberasyon mande pou kònen lanbi rasanbleman an tout kote - Rezo Nòdwès", "text": "Dimanch 18 septanm 2022 ((rezonodwes.com))– Matris Liberasyon di lonè pèp Ayisyen ! Matris Liberasyon sezi tande malgre tout chay soufrans popilasyon an deja ap andire anba enflasyon, ensekirite, kidnapin, masak ak represyon, gouvènman sankoutcha lepè vag  Aryèl la pran desizyon pou l double pri galon gaz la aprè li te fin monte l deja disèt wotè 9 mwa pase. Matris Liberasyon bat yon kokenchenn bravo pou kouraj ak detèminasyon popilasyon an ki sèmante jounen jodi a kou monte gazolin la plis pase 128 pousan epi kewozèn ak dyezèl lan 97 pousan an p ap pase. Depi lè PHTK pran pouvwa sa a, premye vèsyon ak Mateli, dezyèm vèsyon ak Jovnel, twazyèm vèsyon ak Aryèl, kimoun ki ka di yon fwa, desizyon Leta sa a pran nan sans enterè mas yo? Se gagòt ak gaspiyaj nan lajan Leta a, epi bann avantaj pou yon gwo pati nan Sektè Prive a sitou enpòtatè gaz yo. Konsa, Matris Liberasyon deside yon lòt fwa mache bò kote popilasyon an nan moman boulvès sa a l ap viv la. Epi, l ap di l kenbe fèm,  pa lage ! Malgre maspinay, lamizè ak grangou rejim PHTK a ap kontinye pote pou li. Konplo asasen ak aloufa yo rive twò lwen atò! Matris Liberasyon  ap kontinye mande tout popilasyon an reveye yo,  mete bòt konba yo nan pye yo paske gouvènman manfouben-sinik Aryèl la deklare malere ak tout moun onèt lagè! Nan sans sa, Matris Liberasyon ap kontinye kònen lanbi rasanbleman an tout kote pou n di:  NOU BOUKE, nou dwe mache kontre pou n kontinye POTEBOURE a epi KAPOTE, pote ale vye sistèm ekonomik pouriti, politik gagotay, asasinay k ap fini ak pèp Ayisyen an. Yon lòt kote, Matris ap fè apèl ak tout alye li yo ķi nan Akò Montana a pou fè yon chita pale ak tout lòt fòs pwogresis yo pou ranfòse pwopozisyon altènativ la ki te soti nan Akò a! Pandan Matris Liberasyon konprann kòlè popilasyon an kap viv ak 2 ran dan l , fòk li evite pran nan manipilasyon koupab masak ak dechèpiyè ayè ak jodi ki vle pase pou viktim jodi a . Mouvman sa pa dwe kite okenn pòt pou Kriminèl ak Gagotè vin pran woulib. Avangad politik paka kwaze bra yo pandan Kògwoup ak PHTK ap sere kòd krim ak mizè nan kou peyi a! MOBILIZE, MOBILIZE, MOBILIZE! NOU PA DWE FÈ BAK ! NOU PA GEN DWA FÈ BAK ! SI NOU PA KONTINYE BATAY, N AP MOURI GRENN PA GRENN. Pou otantifikasyon : Biwo Sekretarya santral Matris Liberasyon Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 18 septanm 2022 ((rezonodwes.com))-- Matris Liberasyon di lonè pèp Ayisyen ! Matris Liberasyon sezi tande malgre tout chay soufrans popilasyon an deja ap andire anba enflasyon, ensekirite, kidnapin, masak ak represyon, gouvènman sankoutcha lepè vag Aryèl la pran desizyon pou l double pri galon gaz la aprè li te fin monte l deja disèt", "domain": "rezonodwes.com", "date": "2025-11-07 21:55:02", "url": "https://rezonodwes.com/?p=290380", "image_url": null, "xglm_generated_text_wo_prompt": "ue this article with similar tone."}
{"title": "Ayiti : Anbasad amerikèn nan Pòtoprens kondane »zak vyolans, piyaj, ak zak destriksyon » ki fèt nan dènye jou sila yo nan peyi a - Rezo Nòdwès", "text": "Deklarasyon Anbasad peyi Etazini nan Pòtoprens sou twoub sivil dènye jou sila yo nan peyi d Ayiti Dwa moun genyen pou yo rasanble epi manifeste se yon dwa fondamantal nan tout demokrasi.  Sepandan, peyi Etazini kondane ak tout fòs li zak vyolans, piyaj, ak zak destriksyon ki fèt nan dènye jou sila yo nan peyi d Ayiti, ak tout moun ki pwovoke evènman sila yo nan enterè pèsonèl yo.  Nou swete tout Ayisyen eksprime opinyon yo nan fason pasifik ki respekte aktè kap travay nan sektè imanitè yo ak lapolis, epi pou pèmèt Ayisyen ki nan bezwen gen aksè san difikilte pou jwenn manje, dlo ak swen medikal. Depi mwa desanm ki sot pase a, patnè ak òganizasyon entènasyonal yo te mobilize plis pase 294 milyon dola nan nouvo angajman pou peyi d Ayiti.  Men, li nesesè pou genyen plis soutyen an ijans, tankou kontribisyon nan Fon Komen Sekirite Nasyonzini an ke peyi Kanada te kreye. Nou kontinye ankouraje aktè ayisyen yo pou yo jwenn yon antant sou yon akò politik ak patisipasyon tout moun epi k ap pèmèt òganize eleksyon depi kondisyon yo pèmèt sa.  Ayisyen toupatou nan peyi a epi nan tout kouch sosyal dwe kreye kondisyon ki va pèmèt yon gouvènman ki eli demokratikman pran fonksyon dè ke sa posib. Peyi Etazini rete yon patnè fidèl peyi d Ayiti, epi nou rete ak detèminasyon pou soutni pèp ayisyen an nan peryòd difisil sila a. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Deklarasyon Anbasad peyi Etazini nan Pòtoprens sou twoub sivil dènye jou sila yo nan peyi d Ayiti Dwa moun genyen pou yo rasanble epi manifeste se yon dwa fondamantal nan tout demokrasi. Sepandan, peyi Etazini kondane ak tout fòs li zak vyolans, piyaj, ak zak destriksyon ki fèt nan dènye jou sila yo nan peyi", "domain": "rezonodwes.com", "date": "2025-11-07 21:55:04", "url": "https://rezonodwes.com/?p=290367", "image_url": null, "xglm_generated_text_wo_prompt": "nue this article with similar tone."}
{"title": "Ministè Edikasyon kondane atak kont lekòl yo - Rezo Nòdwès", "text": "MENFP kondane atak kont lekòl yo epi mande pou pwoteje enfrastrikti, ekipman ak achiv lekòl yo Samdi 17 septanm 2022 ((rezonodwes.com))– Apre plizyè atak ki fèt sou lekòl yo nan plizyè kote nan peyi a, Ministè Edikasyon Nasyonal ak Fòmasyon Pwofesyonèl lanse yon apèl bay tout moun pou mete men pou pwoteje lekòl yo ki se byen kominote a. Kit li piblik, kit li prive, lekòl se wout pou tout timoun yo pran pou al chache konesans e fòme tèt yo. MENFP raple pou tout moun, lekòl ak inivèsite se kote pou timoun ak jèn nou yo al aprann, jwenn sekirite ak lapè. Lekòl, se espas ki ka sèvi tou pou akeyi timoun kou granmoun lè gen katastrof natirèl, tankou siklòn ak inondasyon. Kidonk, atake lekòl se mete an danje lavi ak avni popilasyon ki pi vilnerab yo. Nan sans sa a, MENFP denonse ak kondane aksyon sa yo ki pa akseptab e ki mete an danje lekòl ak inivèsite nou yo ki se byen piblik, ki se espas pou prepare avni pou plis pase kat milyon timoun ak jèn, ki se espas travay tou pou plizyè milye pwofesè. MENFP regrèt epi kondane tout piyaj ki fèt nan depo pwodwi pou manje ki ta pral bay nan kantin nan lekòl yo. Sa pral bay tèt chaje pou jwenn manje chak jou pou plizyè dizèn milye timoun ki nan lekòl piblik ak prive. MENFP pwofite prezante senpati l bay viktim yo epi pran angajman pou li sipòte lekòl ki afekte yo. Se yon okazyon pou MENFP felisite e ankouraje tout moun k ap sakrifye tèt yo chak jou pou garanti, nan kondisyon ak zòn difisil, dwa pou ledikasyon pou tout timoun. Ministè a rete an kontak ak asosyasyon direktè lekòl, sendika anseyan ak asosyasyon paran elèv pou kontinye gwo konbit pou nou rive pwoteje lekòl kòmsadwa nan kelkilanswa sikonstan lan. « Pwoteje edikasyon se pwoteje travay pwofesè yo, pwoteje avni pitit nou yo ak Ayiti ». Biwo kominikasyon MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MENFP kondane atak kont lekòl yo epi mande pou pwoteje enfrastrikti, ekipman ak achiv lekòl yo Samdi 17 septanm 2022 ((rezonodwes.com))-- Apre plizyè atak ki fèt sou lekòl yo nan plizyè kote nan peyi a, Ministè Edikasyon Nasyonal ak Fòmasyon Pwofesyonèl lanse yon apèl bay tout moun pou mete men pou pwoteje lekòl yo ki", "domain": "rezonodwes.com", "date": "2025-11-07 21:55:06", "url": "https://rezonodwes.com/?p=290340", "image_url": null, "xglm_generated_text_wo_prompt": "ontinue this article with similar tone."}
{"title": "Jenn politològ Mathias Devert bay twa rezon ki montre Claude Joseph pa diy pou yo rele l nasyonalis - Rezo Nòdwès", "text": "Twa rezon ki montre Claude Joseph pa atache ak souverènte Ayiti ni diy pou yo relel nasyonalis yon tèks Mathias Devert Samedi 17 septembre 2022 ((rezonodwes.com))– Souverènte se pi gwo degre pwisans leta ; se kalite pou leta pa aksepte okenn otorite siperyè a li menm. Lè yon peyi souvren sa vle di klèman li granmoun tèt li , li pa resevwa lòd nan men pèsonn pou mennen politik li . *Traité de Westphalie* nan lane 1648 ki se  premye dokiman jiridik entènasyonal ki ta pral mete prensip nan Relasyon Entènasyonal yo konfime lide sa pandan l entèdi enjerans nan zafè leta . Ansuit chat nasyon zini yo nan lane 1945 pral reprann menm prensip sa yo pandan li pwoklame dwa peyi yo genyen pou pran desizyon pou tèt yo epi egalite ki dwe genyen nan mitan  nasyon yo . Sou baz prensip sa yo toujou gen konfli ant dirijan nasyonalis anseri peyi an Afrik epi  Amerik latin ak puisans enperyalis  yo ki toujou vle domine peyi sa yo pou yo kapab eksplwate yo . Nan moman nou kapab konstate plizyè dirijan an Afrik  revolte kont yon puisans  enperyalis pou yo kapab  kenbe otonomi yo tankou sa nap gade kap pase Mali ak Burkina . Nan listwa amerik latin nan Venezuela ak kek lot peyi  toujou enskri tèt yo nan liy sa ak nan tèt yo anseri lidè nasyonalis ki mete an premye enterè peyi yo epi koupe fache ak tonton Sam. Men kote pa nou an Ayiti okenn lidè politik ki rive sou pouvwa pa deside pran risk gade tonton Sam nan je. Tout aktè ki bezwen pouvwa diw yo pa ka atake blan meriken paske se li ki bay pouvwa jis nan yon pwen kote swadizan nasyonalis nou yo se sendomeng ki pa reprezante anyen yap itilize pou blofe pèp la. Reyalite sa tradui sitiyasyon ki te pwodui an Ayiti nan nan  koumansman lane 1990 yo kote yon prezidan ki te azadel gade blan nan je pèdi pouvwa l ; pou l retounen li oblije jwenn yon antant ak menm  blan sa ankò. Depi Lè sa se lwa sa kap dirije Ayiti :  si tonton sam pa renmen fòm tèt ou, ou pap k prezidan peyi a. Epi  siw ta rive sou pouvwa ou vle chanje bò swa ou ekzile oubyen ou fè gran so a. Se youn nan rezon ki fè anpil gwo analis pa kwè nan posibilite pou zanmi drapo koulè nwa ak  wouj la rive prezidan peyi a lakoz pozisyon li toujou adopte yo ki pa nan gou enperyalis la. Nan dosye Claude Joseph la ki pran sendomeng kòm chwal batay li epi  jodi a kap itilize Daniel Foote pou vann li kòm nasyonalis, politisyen ki atache ak souverènte peyi l , li enpòtan pou n soulinye 3 pwen ki montre ipokrizi ki kache dèyè lide sa. *1- batay ant  Claude Joseph ak Ariel Henry* Apre lanmò prezidan Jovenel, Claude kòm 1e Minis an plas te gen reyalite pouvwa nan men l paske Ariel potko enstale, li potko menm fòme gouvènman l. Tankou anpil politisyen ayisyen kap tann blan deside sò yo , Claude  ale tèt bese nan rankont ak etranje yo pou ka jwenn benediksyon yo. Finalman rapò fòs la jwe an favè Ariel. Menm Claude sa ki te sèl chèf sou pouvwa ki dil atache ak souverènte Ayiti a, kite se yon nòt core group ki metel deyò san bri san kont . Nou dwe toujou raple nou se pa pèp la ki te pran lari ki te mande Claude kite pouvwa . Epi malgre yon pati nan klas politik la tap fè presyon sou li anyen pat mache se lè blan fin pale zanmi an antre tèt li nan twou san bri san kont, li pa menm fè okenn rektifikasyon .okontrè pandan popilasyon an tap denonse enjerans blan li menm li aplodi l nan lide lap konsolel ak ministè afè etranjè a. Sa ki dwe klè pou nou , mesye a pat gen kouraj pou l te ka gade blan nan je pou l diskite ak yo sou baz Ayiti Se yon peyi souvren , se pa blan pouki vin deside pou li; « Si prezidan peyi m mouri pandan m 1e minis m pa ka lage pouvwa nan men nou konsa lèm konnen tout anje ki gen nan sa epi okenn limyè poko fèt sou zak sila ki gen men etranje dèyè l ». Antouka zanmi an pat gen tout  kouraj sa ; granmoun yo toujou di dan pouri se sou bannann mi sa gen fòs. 2- *Claude kòm avoka- pwomotè Ariel* Malgre swadizan antant ki te gen ant Ariel ak blan pou fin kraze peyi a, Claude kòm  nasyonalis pèpè akspete jwe wòl minis afè etranjè nan gouvènman. Sa vle di chèf diplomasi yon ekip kap travay nan enterè blan , ki pa la pou defann enterè ayisyen yo. Dayè nou ka wè se li menm ankò ki te ekri nòt pou mande blan vin anvayi nou . Ann pa janm bliye se Claude ki tap fè lòbi, pwopagann pou Ariel nan entènasyonal la epi ki te menm al defann li sou tribin entènasyonal ak medya etranjè lè yo tap akize mesye a li enplike nan lanmò prezidan . Sa ki pi dwòl la pandan Ariel kòm chèf gouvènman te aksepte migran ayisyen yo retounen nan peyi a nan vyolasyon ak prensip non refoulman konvasyon nasyon zini  sou refijye yo, Claude  kòm minis afè étranjè se machin diplomatik  la li  te rann operasyonèl pou fasilite tounen moun yo. Lè sa bagay yo tap byen mache pou li ,antant lan te vle poul kenbe pòs minis afè etranjè a. Kidonk lap fè travay mèt li , lwa nasyonalis la potko Montel. Sa nou dwe konnen Raymond CABECHE ,Depite gonayiv, te gen kouraj batay pou kont li nan chanm nan  lè yo tap aksepte desizyon pou blan meriken vin anvayi Ayiti an 1915 . jodi a non l rete nan listwa paske l pat patisipe nan simagri sa . Li te gen kouraj pou l te di non menm si majorite a te di wi ak tout konsekans sa te ka gen sou vil. Se yon modèl nasyonalis nou pa jwenn lakay politisyen ayisyen ankò, yo pa ka dezapwouve blan ni gade l nan je paske madanm yo, pitit yo nan peyi moun yo Yo pa dakò pèdi ti kat vè a ak relasyon pou jere pouvwa nan peyi a. 3- *nominasyon yon dominiken kòm responsab kominikasyon nan anbasad Ayiti sendomeng* Nan diplomasi gen sa yo rele lòd . Nan sans sa konvasyon vyèn 1961 an  sou relasyon diplomatik tabli lòd moun ki reprezantan peyi a : 1) chèf leta 2 ) minis afè etranjè 3) Anbasadè… Nan misyon anbasad la gen pou l ranpli, li oblije gen lòt kad ladan l pou ki soutni Anbasadè a tankou Minis konseye, konseye ,sekretè 1 ,2 ou 3  …  wete sou  moun sa yo gen yon ekip pwofesyonèl kap travay   nan anbasad la tankou administratè ak responsab kominikasyon , lojistik , ajan pwotokòl , ajan sekirite,ajan  antretyen  elatriye . Peyi yo toujou estrik sou sa kote yo ka pran yon etranje pou jere netwayaj , lojistik, pwotokòl , chofè … Men kominikasyon anbasad la yo pap lage l nan men etranje paske se kanal kote tout enfòmasyon estratejik yo pase nan sa ki gen pou wè ak politik gouvènman nan peyiw la epi ransènyeman sou sa kap pase nan tou 2 bò yo. Menm si sa ka parèt dwòl , Claude joseph ki kanpe anfas dominiken jodi a, lèl te Minis afè etranjè antann li ak Anbasadè Smith Augustin  yo mete yon dominiken ki pa gen okenn rapò ak Ayiti kòm responsab kominikasyon anbasad la nan sendomeng . Sa vle di tout kominikasyon ki gen ant ministè a ak anbasad la ,anbasad la ak kominite ayisyèn nan tout sa yo sou kontwòl dominiken sa ki se bon zanmi nèg yo. Tout dosye sansib kap trete ,enfòmasyon estratejik an tèm pozisyònman se yon etranje kap jere yo . Alòske  plen tijèn Ayiti ki fè Relasyon Entènasyonal, kominikasyon nan inivèsite leta ak prive ki ta ka itil nan sans sa . Epi tou si yo tap chèche moun ki metrize sitiyasyon Repiblik dominikèn gen twop jèn ayisyen ki byen fòme nan diplomasi ak kominikasyon nan Repiblik Dominikèn , pou se yon dominiken nèg yo te al pran pou  lage kominikasyon anbasad la nan men l . Poun konprann pi byen nan ki nivo sa grav jis imajine Larisi ki pran yon ameriken li mete kòm responsab kominikasyon anbasad li a nan whashinton . Mete yon moun ki pa fè okenn sèman pou sèvi peyi a nan yon pòs estratejik nan anbasad an Repiblik dominikèn malgre konfli ki gen ant 2 peyi yo sou plizyè pwen , se yon trayizon kont pèp ayisyen sitou  lèn konnen listwa  nou ak dominiken . Se sak frèm pral konprann dominiken sanble gen enfòmasyon nan men yo lè yo mete ansyen PM nan nan  lis ak 12 chèf gang . Sa pral edem konprann tou sak fè ansyen PM nan pa deside pran wout legal pou l lave imaj li prefere fè dosye a pase kòm zen sou rezo sosyo yo . Li klè dominiken kontwole Ayiti an tèm enfòmasyon aloske nan diplomasi ak politik enfòmasyon se pouvwa. Lè advèsè a gen enfòmasyon sou ou li ka domine w . Sa ki pi dwòl la se pa konpetans lan nou pa genyen  ni an Ayiti ni an Repiblik Dominikèn  menm si dominiken sa se ta bon zanmi ni Anbasadè a ni Claude  yo ta ka  kreye yon lòt pòs pou li ki pa twò estratejik . Sa n dwe konprann nan sa , se pa paske yon etranje pa ka travay nan yon anbasad men lèn konsidere rapò konplike ant 2 peyi pèsonn dirijan ki respekte tèt li kap fè diplomasi pap lage vant anbasad li nan men yon etranje. Men jodi a sa ki pi dwòl la se menm Claude ki lage vant Ayiti nan men dominiken kap fè tèt li pase pou nasyonalis ; Se menm li menm sa ki pat janm imajine yon jèn ayisyen ki sendomeng gen konpetans pou travay  nan anbasad peyil kote lap viv la, kap fè tèt li pase pou moun ki pral ede yo bati Ayiti  nan dimansyon listwa l. Pou m fini, sa ki dwe klè nan listwa sa , yon nèg ki chèf gouvènman yon peyi pandan yon prezidan asasine ki kite pouvwa tou dousman apre yon nòt core group nou konnen an fin soti , epi ki pat gen kouraj demisyone sou baz akizasyon ki peze sou do Ariel kòm chèf gouvènman epi ki te mande blan vin anvayi nou pa gen kalite pou lap rele tèt li nasyonalis ni moun ki atache ak souverènte peyi. Divèsyon sa dwe sispann pandan pèp la ap mennen batay li anfas  rekalsitran sistèm nan. Mathias L. DEVERT , Politologue MS Sciences Po Grenoble mathiasdevert@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Twa rezon ki montre Claude Joseph pa atache ak souverènte Ayiti ni diy pou yo relel nasyonalis yon tèks Mathias Devert Samedi 17 septembre 2022 ((rezonodwes.com))-- Souverènte se pi gwo degre pwisans leta ; se kalite pou leta pa aksepte okenn otorite siperyè a li menm. Lè yon peyi souvren sa vle di klèman li", "domain": "rezonodwes.com", "date": "2025-11-07 21:55:08", "url": "https://rezonodwes.com/?p=290322", "image_url": null, "xglm_generated_text_wo_prompt": "."}
{"title": "Sektè Demokratik la an miyèt mòso : Marjory Michel kase met nan men Senatè Nenel Cassy - Rezo Nòdwès", "text": "Pòtoprens, vandredi 16 septanm 2022 Lèt tou louvri pou senatè Nenel Cassy Sali Senatè Nènel Cassy, Mwen resevwa lèt ou voye nan laprès la pou w swete nou (Marjory, André, Ricard) kouraj epi fè pridans. Pou tan eksperyans mwen ak ou nan batay demokratik la, ou se moun ki plis konnen degre jèvrin mwen, nivo angajman m,  kouraj ak konviksyon m. Ou konnen byen, ou pa bezwen ede m plenyen paske depi w janbe nan konsòsyòm  nan KONVIKSYON M PETE PLAFON NÈT. Kidonk mwen pa resevwa swè ou yo. Mwen pito al gade sa ki kache dèyè swè sa yo, ki se aksyon in vivo konsòsyòm nan ap ekzekite. Lèt ou voye anlè bay nou an, li pa sensè, li chaje ak ipokrizi, santiman layèn e latriye. Kontinye fè wout ou ak konsòsyòm lan. Kontinye ansanm ak yo ekzekite plan ou genyen ki chaje kou legba ak blòf, fo pwomès, enterè pèsonel ak divizyon pou mennen Pèp la nan plis mizè ak enstabilite. Se chwa w e se dwa w men, Pèp Ayisyen pa egare. Mwen respekte chwa w. An pasan , m ap di w SEKTÈ DEMOKRATIK AK POPILÈ a pa  yon byen prive  ni yon pati politik, se yon konstriksyon kolektif. Sektè Demokratik la se yon platfòm, yon patrimwàn ki chita sou yon lidèchip kolektif. Sanble twòp enterè pèsonèl gentan fè w bliye sa  ki fondman SDP.  Ou fè yon gwo flay. SDP pap janm transfòme an enstriman ou kamyon pou charye enterè klanik ki pa di e ki pap ka di piblikman. Mwen regrèt anpil, enterè inavwe sa yo pi fò pase w. Ou oblije mete m nan sitiyasyon pou m ap rekadre  piblikman chak aksyon konpwometan wap fè pou w vire dèyè pòt ak SDP. Konpòtman w fè kè m ap dechire,  lè w rive monte sou dife chodyè divizyon sa nan SDP. Bon van Senatè Cassy pa janm bliye mwen te konsidere w kòm yon frè, yon konseye, yon zanmi. Ou desevwa m.  Sonje m pa janm gen 2 pawòl. Mwen te di w klè mwen pap rantre nan konsòsyòm lan. Mwen te reponn ou NON, se konviksyon m ak kouraj mwen ki gide m ladann, ou konn sa, se chwa m, se dwa m. Se ak anpil desepsyon m ap di w,  li vreman difisil pou m dekouvri e aksepte fòs enterè klanik ak pèsonèl genyen pou bafwe Pèp la nan lopinyon piblik. Pou m fini m ap di w,  mwen pa regrèt e m pap janm regrèt eksperyans politik mwen fè pandan anpil ane avè w, se konsyans mwen, konviksyon m ak lanmou pou Peyi m ki toujou bousòl mwen. M ap mande Bondye pou l pwoteje Pèp Ayisyen an pou l pa tonbe pi fon nan katchouboumbe. Viv Ayiti, Viv Demokrasi ! Marjory Michel Pòt pawòl Sektè Demokratik ak Popilè Ansyen Minis Kondisyon Feminin ak Dwa Fanm Repiblik Dayiti. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, vandredi 16 septanm 2022 Lèt tou louvri pou senatè Nenel Cassy Sali Senatè Nènel Cassy, Mwen resevwa lèt ou voye nan laprès la pou w swete nou (Marjory, André, Ricard) kouraj epi fè pridans. Pou tan eksperyans mwen ak ou nan batay demokratik la, ou se moun ki plis konnen degre jèvrin mwen, nivo", "domain": "rezonodwes.com", "date": "2025-11-07 21:55:10", "url": "https://rezonodwes.com/?p=290286", "image_url": null, "xglm_generated_text_wo_prompt": "s article with similar tone."}
{"title": "Enomy Germain : Gen anpil lòt kote Leta te ka jwen lajan olye li monte gaz, si l pat pè gwo babin yo ki pa plis ke 4 gwo enpotatè - Rezo Nòdwès", "text": "Ekonomis Enomy Germain- “Tout sa minis Ricard Pierre te di an desanm pou jistifye ajisteman pri gaz la pat rive fèt” Se pou obeyi de je fèmen ak yon dikte FMI bay 2 jiyè -a e ke Dr. Ariel Henry pou kenbe pouvwa jouk li fè yon eleksyon-seleksyon, deside avèk anpil mepri pou pèp la monte gaz la jouk a 128% alòske pil ak paket franchiz byen djanm nan pòch anpil gwo towo ki ta men itilize yo pou fè zam ilegal antre nan peyi a. Apre diskou prezidan Abinader a devan OEA, Lapolis, ke manifestan akize ki osevis PHTK, pezape ap aplike “phasing out” rejim nan, k ap prepare yon fason pou kase dife manifestan yo paske Ariel Henry bezwen pati al Nouyòk pou al kale kò l epi fè diskou nan Nasyonzini ke li lanse peyi-a an “mòd elektoral”. Vendredi 16 septembre 2022 ((rezonodwes.com))—Tankou tout lòt gwo ekonomis k ap opine sou zafè sibvansyon sou gaz la ke PM de fakto, Dr. Ariel Henry ak tout akolit SDP-Fussion kap sipote rejim PHTK a, soti pou retire ak gwo ponyèt devan yon pèp mizerab, Enomy Germain di gen anpil lòt kote Leta te ka rive konpanse defisi plizyè milya goud sa yo. Germain site pa egzanp anpil franchiz dwanye ki totalize plizye milya goud pa ane te ka ede leta kite malere yo rale yon ti souf nan yon peyi ki pa gen okenn asistans sosyal. Dapre ekonomis la ki tap entèveni vandredi maten nan jounal Premye Okazyon, Gouvènman Tèt Kale PHTK 3 ki sanble gen fòs sou bannann mi chwazi pou monte gaz la “olye li ta rive kontwole 4 gwo enpotatè” k ap antre machandiz nan peyi-a. San li pa di l ouvètman, li ta sanble se bobin ak pawòl poufè ti bebe dòmi, lè patwon yo di fòk yo paye leta taks, alòske se pou pwoteje yo ak “tout pil franchiz” yo ke mouche Ariel Henry soti pou monte gaz la a 128% sou ti malere yo. Pandanstan sa enflasyon an soti de 24% an desanm pou rive plis ke 30% nan moman sa. Pa gen anyen de plis ke pòp la ka espere lè PHTK-SDP-Fusion fin aplike nouvo tarif sou pri gaz la nan ponp, piske sa Ricard Pierre te di ane dènye a pa kenbe. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ekonomis Enomy Germain- “Tout sa minis Ricard Pierre te di an desanm pou jistifye ajisteman pri gaz la pat rive fèt” Se pou obeyi de je fèmen ak yon dikte FMI bay 2 jiyè -a e ke Dr. Ariel Henry pou kenbe pouvwa jouk li fè yon eleksyon-seleksyon, deside avèk anpil mepri pou pèp la", "domain": "rezonodwes.com", "date": "2025-11-07 21:55:12", "url": "https://rezonodwes.com/?p=290224", "image_url": null, "xglm_generated_text_wo_prompt": "ontinue this article with similar tone."}
{"title": "Steven Benoit : Transizyon Koupe fache a dwe kòmanse san pèdi tan - Rezo Nòdwès", "text": "Nòt Premye  Minis eli Akò Montana a sou konjonkti peyi a Jou ki 15 sektanm 2022 Yon fwa ankò apre yon pakèt fwa pèp la pran lari lap manifeste. Fwa saa sitirasyon lavi l vi n pi malouk, pèp la fache e se dwa l pou l fache lè l konstate ke rejim PHTK a alye ak yon seri sektè antinasyonal ap kontinye toupizi l nan dechèpiye lajan Leta a nan kontrebann ak distribiye zam bay bandi pou masak ak vyol pitit li. Antant ki fèt nan Akò 30 dawout 2021 (Akò Montana a) prezante yon pwopozisyon  pou soti peyi a nan katyouboumbe li ye la depi 12 lane. Li mande mete an plas yon tranzisyon koupe fache ki ka penmèt pèp ayisyen an tabli yon nouvo modèl gouvènans sou choukèt yon nouvo Leta ki kapab travay pou sèvi enterè tout popilasyon an sou baz revandikasyon lejitim li ke lap kleronnen depi dik dantan. Akò Montana a pa mete okenn moun deyò. Li mande yon antant nasyonal ant ayisyen kote tout sektè pwogresis nan peyi a chita sou tab la pou jwenn yo mannyè pasifik pou konkretize pwojè nouvo Leta a ak yon nouvo model gouvènans nan peyi a. Montana kanpe ak pèp la. Pèp la se nou tout nan sosyete a. Gen de sektè ki ta pito peyi a boule olye ke yo fè bak sou avantaj yo. Se byen konte mal kalkile. Lè gen pou pèdi tout mounn ap pèdi e peyi a pral koule tout bon. Montana toujou chita sou tab negosiyasyon an li pwopoze yon solisyon. Nou mande sektè yo ki kidnape Leta a repran nanm yo pou peyi a fwa sa a ka pwofite de chans istorik kap pase la a. Nou mande pou popilasyon an ekzije san kraze brize ke tranzisyon Koupe fache a komanse san pèdi tan, alòske revandikasyon li yo deja nan plan travay Akò Montana ki blije respekte. TÈT ANSANM POU YON TRANZISYON KOUPE FACHE Steven Irvenson BENOIT Premye Minis eli Akò Montana Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt Premye Minis eli Akò Montana a sou konjonkti peyi a Jou ki 15 sektanm 2022 Yon fwa ankò apre yon pakèt fwa pèp la pran lari lap manifeste. Fwa saa sitirasyon lavi l vi n pi malouk, pèp la fache e se dwa l pou l fache lè l konstate ke rejim PHTK a", "domain": "rezonodwes.com", "date": "2025-11-07 21:55:13", "url": "https://rezonodwes.com/?p=290219", "image_url": null, "xglm_generated_text_wo_prompt": "tinue this article with similar tone."}
{"title": "Sendika transpò yo voye jete »desizyon Kriminèl » Ariel Henry pran pou monte pri gaz ann Ayiti - Rezo Nòdwès", "text": "Kominike Jedi 15 septanm 2022 ((rezonodwes.com))– Nou, ansanm Sendika transpò yo voye jete Desizyon Kriminèl Gouvènman Ariel HENRY an pran pou monte pri Gaz sou Mache lokal la, ankò yon lòt fwa Gouvènman krache sou batay pèp la, lè l chwazi montre aklè li pa gen ankenn konsyans, li deside pa tande kri popilasyon an kote yo anklanche yon mobilizasyon depi anviwon 3 semènn san kanpe ki gen pou revandikasyon sa yo, pèmet Gaz la disponib nan Ponp yo, pou Leta reprann kontwòl gaz la nan men Sektè Prive a kap kreye rate pou fè mache nwa, kont lavi chè, ak kont ensekirite, elatriye… Pou tout rezon sa yo, Sektè Transpò a mande Gouvènman Rantre Desizyon Kriminèl sa prese prese ki pral lage Peyi a nan Kawo ak plis latwoublay san parèy nou pat janm konnen, pandan nap mande pou mobilizasyon yo kontinye entansifye nan 4 kwen Peyi a, nap di tout chofè yo ak Sendika transpò yo ak popilasyon an anjeral rete mobilize pou’n kontre kare Desizyon Gouvènman sanginen sa pran pou sakrifye nou pi plis toujou.. Pou Sendika Transpò yo : Méhu CHANGEUX, STTH Duclos BÉNISSOIT, MUTH Jacques Anderson DESROCHES, FOSSA Sonson DUMÉ, BSAC Montès JOSEPH, FUTRAH Sanozier REMY, UNSTM Jean Philippe MARCELIN, SYTRACH / CSH Danecson FLORVILUS, CSTTGNH Deplas MANICE, SOS TRANSPORT Calme Henry MICHEL, ANACH Saint-Jean Louis VALDOR, CTPH Bertrand BANATTRE, APCH-CAYES Mackenzie JUSTE, PLAMMOTAH Joachim Willio DATUS, SPCTMA Jean Osmin PERALTE, APCH-MIRBALAIS Murat AUGUSTIN, SCPVBA Jean Fritz CONSTANT, FENATRATH Piterson FRANCILOT, SYN.TRANS.BEL Charles JEAN BAPTISTE, APCH-JACMEL Edvard DORISME, STOPVH Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Jedi 15 septanm 2022 ((rezonodwes.com))-- Nou, ansanm Sendika transpò yo voye jete Desizyon Kriminèl Gouvènman Ariel HENRY an pran pou monte pri Gaz sou Mache lokal la, ankò yon lòt fwa Gouvènman krache sou batay pèp la, lè l chwazi montre aklè li pa gen ankenn konsyans, li deside pa tande kri popilasyon an", "domain": "rezonodwes.com", "date": "2025-11-07 21:55:15", "url": "https://rezonodwes.com/?p=290167", "image_url": null, "xglm_generated_text_wo_prompt": "Continue this article with similar tone."}
{"title": "Nou Pap Konplis mande Premye minis Ariel Henry bay demisyon l - Rezo Nòdwès", "text": "Potopwens, mèkredi 14 Septanm 2022 ((rezonodwes.com))– Nou Pap Konplis ap salye laprès an jeneral yon nouvèl fwa ankò ki toujou fè efò pou yo pote sipò pa yo nan batay pou fè respekte aki  demokratik popilasyon an jan sa ekri nan manman lwa peyi a selon konstitisyon 1987 amande a. Nou Pap Konplis ap felisite popilasyon an  k ap mobilize nan tout peyi a pou goumen kont leta iresponsab Ki makonnen ak sektè prije piyajè a pou souse Sak pi fèb yo. Nou Pap Konplis endiye pou l gade jan Premye Minis defakto Ariel Henry pa santil jennen pou l vin anonse li pral monte gaz la pou yon dezyèm fwa sou popilasyon an ki deja pa gen senti pou sipòte nivo enflasyon ki fin apovri popilasyon an, Nou Pap Konplis sezi poul gade jan chèf gouvènman deside meprize batay popilasyon an ap mennen nan tout peyi a kont ensekirite, kidnapin, lavichè, grangou, lamizè, endisponiblite dola nan mezon transfè yo ak ratman gaz la, Nou Pap Konplis kwè adrès ak nasyon Premye minis Ariel fè dimanch la pral lage non sèlman nan twou pi fond, men sa montre yon lòt fwa ankò se yon chèf primati ki melem Ki pa bay okenn moun regle anyen pou li sof kominote entènasyonal la kite mete l la ak alyel yo li tande, yon konpòtman Ki montre kriz la depase chèf primati a ki pa  gen kapasite pou l mete l nan dimansyon kriz la pou l rezoud li. Nou Pap Konplis ap raple lopinyon piblik nasyonal ak entènasyonal la 11 Septanm Ki sot pase la fè Ariel Henry a ak alyel yo yon lane depi yo pran tèt peyi a, nou dwe raple tout moun se sou gouvènman Ariel Henry an peyi a  an konnen moman ki pi difisil nan tout istwa l. Se sou gouvènman Ariel Henry a peyi a konnen nivo mizè sa , nivo gansterizasyon sa, tout pitit peyi a preske fin kite l pou al chèchè lavi lotbo dlo akòz ensekirite a ki san limit, se sou gouvènman sa lavichè konnen yon nivo San parey konsa, koripsyon an se wololoy Jodi a alye gouvènman sa vin pi rich telman yo gen lajan pandan pitit pèp la ap mouri nan kras, pèp ayisyen se plis pase 3 milya goud disparèt sou non pèp la nan kreye program bidon ki batize apezman sosyal san montre konkrètman sa yo reyalize ak lajan kòb task popilasyon an. Se poutèt Nou Pap Konplis ap mande  ak Premye minis Ariel Henry pou l remèt demisyon poul bay yon lòt gwoup ki kapab mennen tèt peyi a avan kriz la vin pi dejenere paskel pap regle anyen nan tèt primati ha. Nou Pap Konplis mande popilasyon an pou kontinye ak mobilizasyon yo pasifikman nan tout peyi a pandan n ap respekte koulwa imanitè yo, byen moun ak lavi moun, pandan n ap pwofite voye jete byen lwen konpòtman moun ki ap manifeste ki atake Radio model fm nan matine 13 Septanm 2022 a, laprès la se nou nou se laprès la pa gen batay pou fè emèje demokrasi nan okenn peyi san laprès. Pou fini Nou Pap Konplis ap egzòte kominote entènasyonal la pou yo fè yon depasman nan pou yo jwenn yon solisyon nan dimansyon kriz kila ak diferan gwoup Ki nan klas politik la ak sosyete sivil la kriz la pou rive ak yon nouvo gouvènman tranzisyon k ap gen misyon pou repon ak pwoblèm peyi a ap fè fas yo paske Ariel Henry ak alye l yo echwe nan akò 11 septanm lam yon fason pou evite peyi a tonbe nan pi gwo kawo politik li pa janm konnen Pou komite Nou Pap Konplis: Ricardo Fleuridor Pòtpawòl Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Potopwens, mèkredi 14 Septanm 2022 ((rezonodwes.com))-- Nou Pap Konplis ap salye laprès an jeneral yon nouvèl fwa ankò ki toujou fè efò pou yo pote sipò pa yo nan batay pou fè respekte aki demokratik popilasyon an jan sa ekri nan manman lwa peyi a selon konstitisyon 1987 amande a. Nou Pap Konplis ap felisite popilasyon an k", "domain": "rezonodwes.com", "date": "2025-11-07 21:55:17", "url": "https://rezonodwes.com/?p=289922", "image_url": null, "xglm_generated_text_wo_prompt": "ue this article with similar tone."}
{"title": "RASANBLE denonse awogans Ariel Henry e deklare li kanpe bò kote pèp la - Rezo Nòdwès", "text": "RASANBLE ak 13 lòt Pati Politik ki akonpaye li yo voye yon gwo kout chapo pou popilasyon an nan 4 kwen peyi a, ki toujou kenbe flanbo mobilizasyon an byen wo nan fè tande revandikasyon yo. RASANBLE ak alye li yo voye jete byen lwen deklarasyon Ariel Henry fè nan yon adrès ak nasyon an nan dat dimanch 11 septanm nan. RASANBLE konstate nan adrès ak nasyon sa Ariel Henry pwouve enkapasite li genyen yon lòt fwa ankò pou dirije nasyon an. Olye pou PM defakto a pote solisyon ak problèm gaz la, li pito fè chwa ki pi fasil la kise monte volim lamizè popilasyon an. RASANBLE wè Ariel Henry pale ak anpil arogans san li pa pote okenn solisyon ak problèm sekirite a kap fini ak fanmi yo epi ki pa sispann fè dlo koule nan je popilasyon an kèk jou menm avan rantre lekòl la. Nou sezi wè Ariel Henry konsidere tèt li tankou yon moun kite pran pouvwa lap dirije a nan eleksyon. RASANBLE ak alye li yo ap fè Ariel Henry konnen ke li pa gen okenn lejitimite politik depi 7 Fevriye 2022 pase a. Li paka fè pèsòn leson politik nan peyi a. Nap raple tou li pèdi konfyans  majorite  klas politik la ak popilasyon an te fè’l la. Kidonk Ariel Henry pa genyen pou li fè pèsòn lalwa sou kijan pou moun pran pouvwa. Ariel Henry ou echwe. Ou pakapab pote solisyon ak mizè pèp la. Nou profite mande PM defakto a nan ki peyi epi nan ki klima politik li pral fè eleksyon li wè nan rèv li a ? RASANBLE ap kontinye mande 10 Senatè  eli, lejitim ak konstitisyonèl yo pou pran prese prese tèt dyalòg politik la akonpanye ak klas politik la, sektè prive a pou fè yon vrè  chita pale nan sousi pou poze vrè pwoblèm peyi a epi jwen yon nouvo akò politik pou yon lòt gouvènman tranzisyon ki pou vini ak solisyon ki kapab rezoud kesyon ensekirite ak reyalize eleksyon jeneral andan peyi a. RASANBLE ak 13 lòt pati politik yo rete atache ak valè demokratik yo epi fè konfyans ak manman lwa peyi a kise konstitisyon 1987 amande a. Si 10 senatè eli, lejitim yo pa vle pran responsabilite yo pou pran tèt dyalòg politik la. Nap akonpanye popilasyon an pou l pran responsablite l pou debarase peyi a ak ekip Ariel Henry a. RASANBLE ap toujou rete kanpe bò kote pèp la. Delma, 13 septanm 2022 Innocent JOSEPH ​Pwezidan Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "RASANBLE ak 13 lòt Pati Politik ki akonpaye li yo voye yon gwo kout chapo pou popilasyon an nan 4 kwen peyi a, ki toujou kenbe flanbo mobilizasyon an byen wo nan fè tande revandikasyon yo. RASANBLE ak alye li yo voye jete byen lwen deklarasyon Ariel Henry fè nan yon adrès ak nasyon an", "domain": "rezonodwes.com", "date": "2025-11-07 21:55:18", "url": "https://rezonodwes.com/?p=289924", "image_url": null, "xglm_generated_text_wo_prompt": "ue this article with similar tone."}
{"title": "Ariel Henry di la jistis ap sevi kont moun kap kraze men li pa di anyen sou bandi G9 kap fizye epi boule kadav sitwayen - Rezo Nòdwès", "text": "Mardi 13 septembre 2022 (( rezonodwes.com ))—Doktè Ariel Henry, ki t ap pale nan nwit dimanch ak lendi tankou yon ti moun nan klas primè k ap resite yon leson, voye yon mizangad bay moun “kap kraze brize” pou demontre yo pa kontan ak jan lap dirije peyi-a depi plis pase yon lane ak André Michel, Rosemila, Edmonde Beauzile e latrye. Pou Ariel Henry kap lonje bral pou lòt moun ka rejwenn rejim li an ki kanpe sou po fig ak eseye defann enterè PHTK1, “lajistis ap pouswiv tout moun kap kraze brize”. Sepandan, misye pa di anyen sou bandi nan Site Soley kap touye moun epi boule kadav yo tankou dènye zak dimanch lan ki fèt sou de jenn jounalis medya anliy. Nan diskou sa ki chaje ak anpil kontradiksyon malgre miche pran plis ke senk èd tan pou prezante l bay nasyon an, PM k ap kontinye aji an deyò lalwa, fè konnen “nan ane 1987 pèp la te fè chwa demokrasi”, men se menm Konstitisyon sa ke yon majorite te vote ke l ap pale a alòske yon ti minorite zwit soti pou ranplase nan jan pa yo. Pawòl jistis Ariel Henry te pale nan diskou l nan lannwit dimanch pa gen pyès swivi nan yon twit li fè nan lendi swa. Chèf rejim PHTK 3 a nan kondoleyans li voye bay fanmi 2 jounalis yo, pa pale ditou jistis pou yo, se kòmsi yon moun mouri pou po je l nan peyi sa kòmanse pa Doval, Nety, pase pa Jovenel pou rive jodi-a sou jounalis sila yo. La jistis nan peyi Dayiti se bobin menm jan ak pawòl “eleksyon lib, onèt, demokratik, enklisif…” Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mardi 13 septembre 2022 ((rezonodwes.com))—Doktè Ariel Henry, ki t ap pale nan nwit dimanch ak lendi tankou yon ti moun nan klas primè k ap resite yon leson, voye yon mizangad bay moun “kap kraze brize” pou demontre yo pa kontan ak jan lap dirije peyi-a depi plis pase yon lane ak André Michel, Rosemila,", "domain": "rezonodwes.com", "date": "2025-11-07 21:55:20", "url": "https://rezonodwes.com/?p=289858", "image_url": null, "xglm_generated_text_wo_prompt": "Continue this article with similar tone."}
{"title": "André Michel kenbe rèd ak Akò 11 septanm lan, malgre se yon echèk total kapital - Rezo Nòdwès", "text": "Ki kote nou ye Yon lane apre siyati akò 11 Septanm nan ? Yon tèks Me André Michel Dimanche 11 septanm 2022 ((rezonodwes.com))– Jodi a fè yon lane dat pou dat Depi anpil fòs Politik ak sosyal, pami yo SDP, mete ansanm ak PM Ariel Henry pou siyen yon akò Politik istorik yon mannyè pou n te anpeche peyi a tonbe nan lòbèy paske apre Asasisa defen Prezidan Jovenel Moïse pat gen okenn mekanis konstitisyonèl ak enstitisyonèl pou te chwazi moun ki dwe dirije peyi a. Ki kote Nou ye yon lane apre ? Yon lane apre nou pa satisfè, SDP pa satisfè, Pèp Ayisyen an pa satisfè.Pèp la Pa satisfè paske lavichè,pwoblèm gaz, ensekirite Kontinye ap taye banda nan peyi a. Yon lane apre peyi a kontinye ap pote chay bilan PHTK, Martelly ak Jovenel Moïse Kite pou Ayisyen apre 10 lane yo pase sou pouvwa a. Yon lane apre gang PHTK ak Jovenelis yo te enstale toupatou nan peyi a kontinye ap mete dlo nan je Popilasyon an nan fè kidnapping ak Asasinen pitit pèp la. Yon lane apre lamizè kontinye kwaze pye li sou biskèt Popilasyon an paske Lajan PETROCARIBE a ki te dwe sèvi pou devlopman peyi a PHTK te dechèpiye l’ san konte lajan yo pran nan kès leta tankou ONA, Ladwann, APN, OAVCT, BRH ak nan ministè yo. Nou rekonèt gen kèk efò ki fèt men yo pa sifi tankou: Ogmantasyon salè anplaye Leta yo jiska 49%, ogmantasyon salè moun kap travay nan sektè prive a( Ouvriye, ajan sekirite, elatriye),Jefò Lapolis ak Gouvènman an ap fè pou kwape bandi ak Gang, anpil gwo chèf gang tonbe nan Tire lobe ak PNH la, anpil lòt nan kache) ,desizyon Gouvènman an pran pou desann dola a ki te gen tan depase 150 goud, desizyon Gouvènman an pran pou pèmèt 16 mil fonksyonè Leta pran retrèt yo yon fason pou fè plas pou jèn yo nan adminsitrasyon Piblik la, avantaj epesyal Gouvènman an bay Polisye ak fanmi polisye ki Viktim nan Travay lapolis, Batay kap fèt kont kontrebann ki pèmèt leta rantre plis pase 8 milya goud nan ladwann nan Mwa Out la pou premye fwa nan istwa peyi a, disiplin finansyè ki pèmèt Leta Ayisyen rekòmanse travay avèk gwo enstitisyon entènasyonal yo,konfyans Popilasyon koumanse reprann nan Lapolis,elatriye. Tout Bagay sa yo se kèk ti efò Gouvènman SDP ladan n nan fè, men yo pa sifi. Kisa k ki dwe fèt Jodi a ? Sou plan sosyal ak ekonomik. Gouvènman an dwe degaje li pou gaz la disponib nan tout ponp nan peyi a. Gouvènman dwe pote sipò bay paran yo pou antre lekòl la.Fòk tout pwofesè leta touche anvan antre lekòl la.Fòk yo bay anplaye leta yo yon 14em mwa pou antre lekòl la. Fòk Lapolis Kontinye trake gang yo pou lapè tounen nan peyi a. Pri manje yo dwe bese pou pèp la rale yon souf.Fòk pwogram apezman sosyal Gouvènman an ateri nan pèp la. Sou plan Politik. PM Ariel Henry dwe konvoke Tab dyalòg la prese prese yon fason pou n Jwenn yon antant Politik ak tout lòt aktè Politik ak sosyal pou n ka mete kanpe yon klima sekirite ak yon KEP san fòs Kote pou pèp la kapab chwazi moun ki pou vinn dirije peyi a anvan lontan.Pa dwe gen eksklizyon sou tab dyalòg la. Antann Politik sa a dwe pèmèt Nou ranfòse akò 11 Septanm nan. Nou Salye Pozisyon sektè Prive a ki konprann nesesite pou li jwe wòl li nan pwosesis Dyalòg la.Se Dyalòg li ye. SDP rete atache ak akò 11 Septanm nan.SDP ap Kontinye bagay pou aplikasyon akò 11 Septanm nan.Tout Revandikasyon pèp la nan akò 11 Septanm nan. SDP se transparans. Nou chwazi parèt tout kò nou. Nou pa nan woule m 2 bò. Nou pap jwe jwèt anba tab sou do pèp la. Nou Pa gen odas sila yo ki nan Gouvènman an epi kap pran pòz yo nan Lopozisyon.Nou pap mete ansanm ak politisyen kòwonpi, Machann dwòg yo pou eksplwate kòlè ak mizè pèp la.Nou pap fè jwèt lennmi pèp la. Jodi a se Moman Lapè, se pa Moman lagè. Ann travay Ansanm pou lapè, estabilite Politik ak devlopman. Dimanch 11 Septanm 2022, yon lane apre siyati akò 11 Septanm nan André Michel Pòt Pawòl SDP. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ki kote nou ye Yon lane apre siyati akò 11 Septanm nan ? Yon tèks Me André Michel Dimanche 11 septanm 2022 ((rezonodwes.com))-- Jodi a fè yon lane dat pou dat Depi anpil fòs Politik ak sosyal, pami yo SDP, mete ansanm ak PM Ariel Henry pou siyen yon akò Politik istorik yon mannyè pou", "domain": "rezonodwes.com", "date": "2025-11-07 21:55:23", "url": "https://rezonodwes.com/?p=289671", "image_url": null, "xglm_generated_text_wo_prompt": "ontinue this article with similar tone."}
{"title": "“Alfabetizasyon ak edikasyon nonfòmèl : angajman Leta ak tout sektè anndan peyi a - Rezo Nòdwès", "text": "Jounen entènasyonal alfabetizasyon | “Alfabetizasyon ak edikasyon nonfòmèl : angajman Leta ak tout sektè anndan peyi a Vandredi 9 sektanm 2022 ((rezonodwes.com))– Ministè Edikasyon nasyonal ak Fòmasyon pwofesyonèl, atravè Biwo sekretè d Eta Alfabetizasyon, selebre jedi 8 sektanm nan 56e Jounen entènasyonal alfabetizasyon an. Seremoni sa a ki te dewoule nan Petyonvil te rasanble plizyè dizèn aprenan ki sòti nan plizyè sant alfabetizasyon anndan peyi a. Se te okazyon pou aprenan sa yo te fè demonstrasyon pwogrè yo gen tan reyalize nan “konn li ak ekri” pandan kèk mwa yo deja pase nan sant alfabetizasyon sa yo. Nan prezans yon asistans ki te gen ladann minis Edikasyon nasyonal la, direktè jeneral FNE a, direktè jeneral INFP a, kòdonatris PNCS la, reprezantan Unesco, reprezantan Unicef, rektè Inivèsite Leta a, prezidan Akademi Kreyòl ayiseyen an, plizyè direktè teknik ak lòt pèsonèl nan Biwo Sekretè d Eta Alfabetizasyon an, ministè Edikasyon nasyonal ak delege lòt enstitisyon nasyonal tankou entènasyonal k ap soutni kòz alfabetizasyon an, aprenan sa yo – majorite ladan yo genyen plis pase 50 tan – te chante ak papye nan men yo de kouplè nan chan nasyonal drapo peyi a epi li an kreyòl mesaj Direktris jeneral Unesco a, Madan Audrey Azoulay, te bay nan okazyon 8 sektanm 2022 a. Asistans la te byen apresye de demonstrasyon sa yo. « Alfabetizasyon se pa yon tan pèdi. Alfabetizasyon se respekte dwa yon kategori moun anndan sosyete a genyen ; dwa pou yo konn li ak ekri. An menm tan, alfabetizasyon se envestisman nan yon bann konesans kategori moun sa yo genyen deja, sa ki kapab ede yo transmèt konesnans sa yo pi byen », se yon bout nan deklarasyon minis Nesmy Manigat te fè nan okazyon an pandan li te salye jefò kategori sitwayen sa yo ap deplwaye depi digdantan pou fè sosyete a rete debout. Selon minis Manigat, yo rive fè sa atravè konesans ak tout konpetans yo genyen nan medsin tradisyonèl, nan agrikilti, lapèch, elvaj ak nan tout lòt endistri lokal ak pratik atizanal. Gras ak alfabetizasyon e edikasyon nonfòmèl gen posiblite pou kategori Ayisyen ak Ayisyèn sa yo pi byen entegre ekonomi peyi a. Se yon posibilite pou ranfòse konpetitivite peyi a pandan yo gen posibilite pou yo vanse nan enklizyon finansye ak enklizyon sosyal. Pandan selebrasyon 56e Jounen entènasyonal alfabetizasyon an, sekretè d Eta alfabetizasyon an te fè yon rale sou kèk aksyon ki poze pandan sis dènye mwa yo tankou siyati pwotokòl ak 22 asosyasyon nan lide pou louvri 1 300 klas alfa. Pandan menm peryòd sa a, Biwo a rive fòme plis pas 300 monitè ak sipèvizè nan depatman Grandans, Nò, Nòdwès ak Lwès kote yo evalye preske 2 000 aprenan, fanm tankou gason, e sètifye fòmasyon pou plis pase 1 300 ladan yo. Sandra Michel Saint-Georges rekonèt travay la anpil ; travay sa a egzije enplikasyon plis teknisyen, plis volonte, men tou plis lajan pandan Biwo Alfabetizasyon an dwe ranfòse tèt li pi plis chak jou.Dapre reprezantan Unesco nan aktivite sa a, pa dwe gen separasyon ant edikasyon fòmèl ak edikasyon nonfòmèl. Youn konplete lòt. Nan enterè sosyete a, toulède dwe antre nan yon estrateji global ki chita sou edikasyon ak fòmasyon. Se konsa Khadim Sylla swete gen jefò ki pou kontinye fèt pou mete plis lajan nan bidjè ministè Edikasyon nasyonal pou aktivite alfabetizasyon ak edikasyon nonfòmèl.Kèk jou anvan somè Nasyon Zini sou transfòmasyon edikasyon ki pral dewoule 19 sektanm pwochen nan Nouyòk, Khadim Sylla raple transfòmasyon edikasyon an p ap ka fèt si yo mete sou kote kesyon alfabetizasyon an ki li menm jwe yon gwo wòl nan transfòmasyon sosyete a. Se poutèt sa Unesco te kenbe pou tèm selebrasyon Jounen an ane sa a : “ Transfòme espas aprantisaj alfabetizasyon yo “.Men transfomasyon sa a mande anpil angajman ak solidarite, andeyò tantankou anndan peyi a. Se konsa Leta aysisyen te chwazi kòm tèm nasyonal: “Alfabetizasyon ak edikasyon nonfòmèl: angajman Leta ak tout sektè anndan peyi a “. Pou nimewo en Unicef la ann Ayiti, tèm nasyonal sa a se yon bon pretèks pou renouvele angajman pou montre anpil moun li ak ekri, prensipalman jenn fanm yo; se yon pretèks pou bay tout timoun chans pou benefisye bon jan kalite edikasyon, sa ki kapab anpeche yo kite lekòl anvan lè pandan n ap kontinye ofri lòt opòtinite pou sila yo ki pa nan sistèm fòmèl la kapab fòme tèt yo.Bruno Maes di li gen konviksyon aplikasyon politik sou edikasyon nonfòmèl la ap pote repons pou yon seri pwoblèm jèn yo ap viv jounen jodi a, prensipalmam repons pou pwoblèm vyolans ak zam nan ki anrasinen anpil kote anndan peyi a. Malgre tout kalite peyokipasyon li te eksprime parapò ak jan Leta ap mennen depi dyab te kaporal pwogram alfabetizasyon yo, Rektè Inivèsite Leta a di li gen lespwa. Sitou lè l wè otorite ministè Edikasyon nasyonal yo ak tout Sekreteri d Eta Alfabetizasyon an chwazi yon tèm espesyal, ki gen nannan, pou ane sa a : « Alfabetizasyon ak edikasyon non fomèl : Angajman Leta ak tout sektè nan peyi a ».“ Se ta yon maryaj ant Alfabetizasyon ak edikasyon. Ki jan alfabetizasyon an ka entegre nan yon edikasyon pi laj, ki dwe ale pi lwen pase aprann li ak ekri. Yon rapèl vizyon Manman Lwa peyi a ki mande yon veritab kanpay alfabetizasyon ki enplike Leta ak tout sektè nan sosyete a. Olye chak ane n ap konte 3 mil, 5 mil, 10 mil moun nou aprann li ak ekri. Nou pi kontan ankò, lè nou wè gen dispozisyon ki pran nan menm jounen an pou enstale yon “Komisyon Entè-institisyonel pou Edikasyon non fòmèl”, se sa Rektè Fritz Deshommes de rapouswiv pou di pandan li anonse: “Nan UEH la, nou pap rete senpman ak espwa. Nou pare pou nou pote kole. Nou pare pou nou bay kontribisyon pa n nan konbit sa a, nan kanpay sa a. Manman lwa peyi a mande nou depi 1987 pou nou desitire fenomèn pa konn li ak ekri sa a nan peyi d Ayiti.Etidyan nou yo nan Pòtoprens tankou nan pwovens pare pou yo patisipe nan yon vre kanpay alfabetizasyon. Pwofesè nou yo pare pou ankadre tout pwogram alfabetizasyon ak edikasyon non fomèl k ap pèmèt granmoun yo aprann li ak ekri nan yon metòd ki pratik, ki itil, ki efikas. Nou pare jounen jodia. Nou te pare depi lontan. Nou te plis pare toujou depi 2 zan, depi dat 27 Oktob 2020, lè UEH la te siyen ak Sekreteri d Eta Alfabetizasyon an yon Pwotokòl ki prevwa anpil nan pwen sa yo ‘’.Se pandan seremoni sa a, minis Nesmy Manigat te enstale Komisyon entè enstitisyonèl pou edikasyon nonfòmèl la. Se yon komisyon ki gen ladann 20 manm ki reprezante plizyè ministè ak lòt enstititisyon piblik ; ladann tou genyen reprezantan kèk ajans Nasyon Zini, òganizasyon entènasyonal ak nasyonal. Youn nan prensipal misyon Komisyon sa a se fasilite dyalòg ant tout antite ki enplike nan alfabetizasyon ak edikasyon nonfòmèl la.Guerda Previlon ki te pran lapawòl nan non Komisyon entè enstitisyonèl pou edikasyon nonfòmèl la swete gen plis jefò ki fèt pou fasilite mizannèv politik sou edikasyon nonfòmèl la ki dwe tradwi nan reyalite popilasyon an.Rasambleman Madan Sara yo (RAMSA), Twoup atistik Rèl ak Jeanjean Roosevelt te kreye animasyon pandan Jounen selebrasyon sa. Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jounen entènasyonal alfabetizasyon | “Alfabetizasyon ak edikasyon nonfòmèl : angajman Leta ak tout sektè anndan peyi a Vandredi 9 sektanm 2022 ((rezonodwes.com))-- Ministè Edikasyon nasyonal ak Fòmasyon pwofesyonèl, atravè Biwo sekretè d Eta Alfabetizasyon, selebre jedi 8 sektanm nan 56e Jounen entènasyonal alfabetizasyon an. Seremoni sa a ki te dewoule nan Petyonvil te rasanble plizyè", "domain": "rezonodwes.com", "date": "2025-11-07 21:55:25", "url": "https://rezonodwes.com/?p=289583", "image_url": null, "xglm_generated_text_wo_prompt": "ontinue this article with similar tone."}
{"title": "Atansyon : Dominiken ka itilize tout estrateji pou ponn yon kandida pou pran pouvwa ann Ayiti - Rezo Nòdwès", "text": "Lafimen pa janm Leve san Dife! Se pa tout estrateji itilize ki konn katolik! Yon tèks Gumais Jean-Jacques Jedi 8 septanm 2022 ((rezonodwes.com))– Nan dòmèn Sekirite Nasyonal, Sèvis Ransèyman Dominiken se yon zouti politik modèn ki chita sou gwo koperasyon ak grand pwisans nan mond lan. Lafimen Ayisyen wè kap leve jodia se yon dife politik èksteryè Dominiken kopye sou Ton Sam. Li chita sou 3 gwo wòch estrateji entanasyonal ke yap aplike lontan sa an Ayiti. 1- Estrateji Latwoublay/kawo; 2- Konfizyon Politik/Manipilasyon Aktè yo 3- Makyaveslis Entènasyonal/kreye yon fo Advèsè Demagòg ! Eske’ w te konnen depi w gen yon senp diplòm segondè, epi inivèsitè non w anrejistre nan baz done sèvis ransèyman RD? Eske’ w te konnen gen plis Ayisyen kap travay pou sèvis ransèyman dominiken an Ayiti ke pwòp Dominiken? Eske’w te konnen lè Ton Sam bezwen yon enfo sou yon Ayisyen ke li pa gen done sou li, se ak sèvis ransèyman Dominiken yo adrese yo pou jwenn tout detay? Eske w te konnen sèvis ransèyman dominiken fè « data sharing » ak pi gwo sèvis ransèyman nan Lemond ki se pa peyi Izrayèl la? Eske w te konnen RD se peyi ki pi pèfòman nan zafè Ransèyman pou sekirite nasyonal ak entènasyonal akòz se pi gwo « Aviation Hub » oubyen yon « kafou pou Trafik Ayeryen » nan rejyon Karayib la? Eske w te konnen tou, TonSam pa ka fè anyen an Ayiti nan domèn sekirite nasyonal san sèvis ransèyman Dominiken pa okouran oubyen san enfòme pi wo Otorite Dominiken yo menmsi se yon misyon spesyal pou operasyon militè. Eske w te konnen tou, RD gen obligasyon pataje lis tout bandi, teworis oubyen tout moun ki se yon menas sekirite pou rejyon ak Ton Sam? Eske w te konnen si RD te opoze oubyen pat dakò ti mesye Kolonbyen yo itilize teritwa li pou vin Ayiti; Te ka gen gwo sanksyon yo kont yo? Eske w te konnen RD ak Kolonbi chita nan menm rejis nan kesyon sekirite entènasyonal pou estabilite tout rejyon Amerik la? Eske w te konnen bagay yo rele  » sekretarya Teknik binasyonal » la se yon antèn nan MAE? Eske w te konnen RD gen pouvwa pou itilize tout estraji makyavelik pou ponn yon kandida oubyen mete sou pouvwa yon Ayisyen ki nan enterè yo e ki pap deranje Ton sam? Ayisyen pa konn pri dra epi yap chofe tout kalte mò kòm lidè oubyen kòm fiti kandida! Pouse Bourik nou Lajenès 2000! Lafimen pa janm leve san dife! Ak ki enterè RD vle ponn yon kandida Nasyonalis pou Ayiti? Kòmsi RD pa gen estratejis politik ni Ekspè jewopolitik? Kou an la… Limyè sou montay la wè l! Yon Epe de bò ki file, Tout jan RD ak TonSam pap vle pèdi… Swa yo koupe tèt nou nan pwochen eleksyon yo ak plan A; Oubyen yo koupe tèt kèk tchoul lè yo fin jwenn yon lòt tchoul ak plan B! Nèg yo nan 3è Estrateji an. Makyavelis entènasyonal: Kreye oubyen ponn yon Fo Nasyonalis Demagòg kòm fiti lidè Ayiti . Pa etone nou si pwojè a ateri, li chanje an Diktati! Gumais Jean Jacques GJJ Former FlightOps/STL/GSC AvMP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lafimen pa janm Leve san Dife! Se pa tout estrateji itilize ki konn katolik! Yon tèks Gumais Jean-Jacques Jedi 8 septanm 2022 ((rezonodwes.com))– Nan dòmèn Sekirite Nasyonal, Sèvis Ransèyman Dominiken se yon zouti politik modèn ki chita sou gwo koperasyon ak grand pwisans nan mond lan. Lafimen Ayisyen wè kap leve jodia se yon dife", "domain": "rezonodwes.com", "date": "2025-11-07 21:55:27", "url": "https://rezonodwes.com/?p=289549", "image_url": null, "xglm_generated_text_wo_prompt": ". Continue this article with similar tone."}
{"title": "Iléus Papillon mande pou sispann estigmatize moun Gonayiv - Rezo Nòdwès", "text": "Iléus Papillon : Sispann estigmatize moun Gonayiv Mèkredi 7 septanm 2022 ((rezonodwes.com))– Depi kèk tan, nou asiste sou rezo sosyo yo sitou, yon gwoup moun, malerezman se Haytien, ki tonbe nan yon fòm vilgarite, diskriminasyon ak divizyon. Y ap pibliye divès mesaj ki fè konprann moun Gonayiv pa konn fè manje. Ki wout nou vle pran la menm ak Hayti? Ki chimen nou vle pran la ak peyi sa ki deja chaje maleng ak pichon nan tout kò l la? Pou yon peyi ki deja gen yon pil lòt peyi melanje ak grand pisans / rasis / kolonizatè ki pa vle wè li deja, k ap bare Hayti nan tout wout, yon peyi ki deja gen tout kalite chay sou do li, yon peyi ki deja ap rele yogann – yogann, yon peyi ki deja nan bouda kamyonèt la, yon peyi ki deja pa pwodui anyen, ki deja ap benyen chen, se dènye konpòtman pou nou ta genyen jodia. Sa ki parèt pi enkyetan nan koze sila, se pwòp Haytien ankò k ap kreye distans sosyal ak jewografik sa. Se yon konpòtman demeplè ki ka menm rive simen danje pi devan. Se pou sa nou mande sispann lòbèy sa san pèdi tan pou pita pa pi tris. Nou pa gen dwa ajite lòt Haytien nan lòt vil yo. Nou pa ka ofri lemond sa apre tout wont nou fin ranmase. An nou mize pito sou potansyalite vil Gonayiv / Depatman Latibonit ki ban nou: gran womansye Jacques Stephen ALEXIS, 4 pami pi gran chantè Compas Direct: A. Antoine Emmanuel Rossini JEAN BAPTISTE alyas Timanno, B. Eder STANIS (Pipo), C. Gazzman (Couleur) PIERRE, D. Garcia DELVA Gonayiv ban nou yonn nan pi gran Diva peyi a konnen, Émeline MICHEL. Li bay Lumane CASIMIR, Roberto MARTINEAU, Joe JACQUES. Mete sou sa, fanmi Les Zurek(moun ki gen CASAMI yo), Fritz DESHOMMES(Rektè UEH), Maurice Alfredo SIXTO(yonn nan pi gran odyansè peyi a), Jacques Édouard ALEXIS, Youri LATORTUE ki gen yon Doktora nan Dwa, Dahney CORIELAN, Avoka, ki gen Mastè nan Istwa, Memwa ak Patrimwàn, Mgs Emmanuel CONSTANT… Lis la long anpil. Mete sou sa yon vil ki akeyi deklarasyon Endepandans nou, vil kote nou make yonn nan pi gwo paj bravou nan istwa nou ak Amiral Killick sou yonn nan pi gwo navi gè Hayti te genyen, La Crête-à-Pierrot. Yon depatman tou ki chaje patrimwàn tankou Palè 365 pòt, Crête-à-Pierrot, kay Madanm Desalin, fò ak vestij ki nan vil Dessalines ak nan plizyè lòt komin nan depatman sila, Lakou yo, lye pelerinaj yo… Depatman Latibonit, vil Gonayiv, moun Gonayiv pa merite sa. Nenpòt moun k ap alimante salmanaza sa dwe sispann rapid. Nenpòt orijin salopri sa, sispann li. Nou sezi wè swadizan moun ki konn fè A nan fèy malanga antre nan yon demach suisidè konsa. Nou p ap janm wè moun sa yo ap pale de bèl istwa, richès patrimonyal ak kiltirèl Gonayiv. Yo pito antre nan vilgarite. Pou rapèl, yonn nan premye vil ki te viktim de koze sa se Okay apresa se Jeremi. Sispann diskriminasyon sa! Nou pwopoze pou tout moun ripòs tout malandren ki pibliye mesaj sa yo nenpòt kote a. E si rete Lajistis toujou, Lajistis ta dwe pousuiv tout valpa k ap alimante divizyon sa nan peyi a. Se pa paske ou fè yon grenn esperyans movè gou ak yon moun nan yon zòn pou jeneralize li sou tout moun zòn nan. Ou ka jwenn moun nenpòt kote konn fè oubyen pa konn fè manje. Sispann trivyalite sa. Sonje bèl maryaj mizikal ant de (2) gran mayestwo Richie ak Arly ki (te) kole tèt ak chantè Gonayiv (Garcia, Pipo, Gazzman) pou fè kè nou kontan. Nò bezwen vwa Gonayiv pou fè plim li ponn bèl mizik. Moman rive pou nou, Haytien, jwenn chimen inite. Nou bezwen mesaj viv ansanm. Nou pa vle divizyon. Nou bezwen bon jan solidarite ant tout vil, tout Haytien pou konstwi yon peyi kote chak grenn Haytien santi yo byen. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Iléus Papillon : Sispann estigmatize moun Gonayiv Mèkredi 7 septanm 2022 ((rezonodwes.com))-- Depi kèk tan, nou asiste sou rezo sosyo yo sitou, yon gwoup moun, malerezman se Haytien, ki tonbe nan yon fòm vilgarite, diskriminasyon ak divizyon. Y ap pibliye divès mesaj ki fè konprann moun Gonayiv pa konn fè manje. Ki wout nou vle", "domain": "rezonodwes.com", "date": "2025-11-07 21:55:29", "url": "https://rezonodwes.com/?p=289317", "image_url": null, "xglm_generated_text_wo_prompt": "s. Continue this article with similar tone."}
{"title": "New York | Carnaval Labor Day. Michel Martelly absan: « pa gen plas pou nèg vin’n defile ak ti jip sou li ankò sou Eastern Parkway » - Rezo Nòdwès", "text": "Brooklyn, NY- lundi 5 septembre 2022 ((rezonodwes.com))–Apre plizyè refi ke Sweet Micky te pran nan Montréal, Miami, Paris, Boston e byen lendi 5 septanm lan jou fèt Labor Day nan Etatzini, ansyen prezidan pat parèt prent nen’l li nan New York. Sweet Micky ki te konn abitye montre tout longè’l nan zak san pidè, nan di betiz sou cha nan Kanaval Labor Day, sou Eastern Parkway, te absan alòs ke gen anpil Aysyen ki tap tan’n pou te rele chalbari dèyè’l sitou depi apre lanmò Jovenel Moise, kote non miche ap site « kòm nèg kita manje chat’la oubyen livre fiyèl la ». Dapre jounalis Edens Desba animatè yon emisyon ki trè koute chak dimanch nan New York, « jounen Labor Day te byen pase menm lè ke Aysyen pat fè resòti anpi koulè ak kilti lakay ». Deba te pwofite felisite yon fanm Aysyèn ki te onore Catherine Flon, zansèt ki te koud pou Dessalines premye drap nou an. M. Desba ki di ke jan defile Labor Day la òganize ane sa, pou premye fwa depi koure kache pou koronaviris la fini, « ane sa pat gen plas pou nèg tankou Michel Martelly di Sweet Micky te vinn defile ak ti jip li plake souli pou vinn grenen betiz ». Nan yon entèvyou ke li bay jounal Gazette Haiti depi New York, Edens Desbas di ke « Martelly vòlè ase kòb pou’l viv ak lajan Petro Caribe a ki gaspiye sou pouvwa misye’a […]  li pa reyèlman bezwen jwebal pou’l viv ». Jounalis la ki tap swiv carnaval Labor Day la presize ke Sweet Micky menm lè li kon’n ap jwe, bal li yo pa janm gen moun vre, se blanchiman lajan kap fèt ». Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Brooklyn, NY- lundi 5 septembre 2022 ((rezonodwes.com))--Apre plizyè refi ke Sweet Micky te pran nan Montréal, Miami, Paris, Boston e byen lendi 5 septanm lan jou fèt Labor Day nan Etatzini, ansyen prezidan pat parèt prent nen'l li nan New York. Sweet Micky ki te konn abitye montre tout longè'l nan zak san pidè, nan", "domain": "rezonodwes.com", "date": "2025-11-07 21:55:32", "url": "https://rezonodwes.com/?p=289148", "image_url": null, "xglm_generated_text_wo_prompt": "Continue this article with similar tone."}
{"title": "Atansyon lapli ak loray sou plizyè depatman Ayiti - Rezo Nòdwès", "text": "Dimanch 4 Septanm 2022 ((rezonodwes.com))– Kondisyon meteyowolojik enstab nan basen karayib la kapab favorize aktivite lapli ak loray sou depatman Lwès, Sidès, Sid, Nip ak Grandans pou jounen dimanch 4 Septanm 2022 a. Tanpèt twopikal Danielle ak EARL ki deja fòme nan zòn Atlantik la pa menase Ayiti. Inite Idwometeyowolojik ap suiv kijan Tanpèt twopikal sa yo ap evolye pandan l ap kontinye enfòme popilasyon an. Akoz anpil lapli ki deja tonbe sou peyi a, Pwoteksyon Sivil ansanm ak Inite Idwometeyowolojik mande popilasyon ki zòn malè pandye yo rete vijilan epi suiv konsiy sekirite yo parapò ak risk inondasyon ak glisman teren. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 4 Septanm 2022 ((rezonodwes.com))-- Kondisyon meteyowolojik enstab nan basen karayib la kapab favorize aktivite lapli ak loray sou depatman Lwès, Sidès, Sid, Nip ak Grandans pou jounen dimanch 4 Septanm 2022 a. Tanpèt twopikal Danielle ak EARL ki deja fòme nan zòn Atlantik la pa menase Ayiti. Inite Idwometeyowolojik ap suiv kijan Tanpèt twopikal", "domain": "rezonodwes.com", "date": "2025-11-07 21:55:34", "url": "https://rezonodwes.com/?p=289034", "image_url": null, "xglm_generated_text_wo_prompt": "ontinue this article with similar tone."}
{"title": "Yon jenn Ayisyen pati a bò Claude Joseph : »Politisyen isi bliye vit, men n ap rale achiv yo »! - Rezo Nòdwès", "text": "Politisyen isi bliye vit men nap rale achiv yo : Ansyen minis Zafè Etranjè ak premye minis Claude Joseph resi jwenn atò. Yon ti jenn ki fenk fè master Syans Politik nan inivèsite peyi Lafrans mete pou misye nèt ale. Polemik la cho. Kritik yo rèd nèt ale… 1- Ou pase kòm minis afè etranjè ou pa devlope okenn pwogram kowoperasyon pou ranfòse okenn sektè nan peyi a . Ou mache nome tout ti zanmi w nan diplomasi a   pou yo k edew nan pwopagann politik ou a, jiskaske yo kenbe plizyè ti fiyèl ou nan trafik paspò . Sak pi grav la, gen moun ou mete travay nan anbasad yo ki pa menm gen konpetans pou travay nan bank bòlèt pandan  zanmi nan inivèsite leta ak nan prive ap kontinye mawon peyi a. Sa yo rele diplomasi Ayisyèn nan, ou krazel plat atè . Job ou te rezime ak 2 bagay : fè pwopagann nan OEA ak ONU pou kouvri deriv PHTK epi atake gouvènman dominiken pandan menm paspò w pat k livre etidyan peyi w la pou yo k fonksyone nan peyi moun yo. Nan lide pou kouvri tout deriv wap komèt yo Ou vin avek on seri ti pwogram bidon pou pèmèt joudalis machann mikwo isi jwenn viza UE ak ameriken  . Jodi a apre pasaj ou kòm minis ou pa gen okenn bilan, ou pa k rale anyen kòm bagay konkrè ou te fè ki k fè yon moun pale byen de ou . 2- Kòm Premye Minis : yo asasinen prezidan peyi a sou ou .kòm gwo demagòg ou di blan *tout bagay sou kontwòl nan demen*. Sak pi dwòl nan listwa, lè blan di se Ariel yo  chwazi kòm premye minis , ou mete kòw tou dousman pou w jere ministè afè etranjè a epi w tou ekri OEA pou w dil jan gouvènman Ariel la detèmine pou rétabli lòd nan peyi a. Epi kan yo revokew la ,ou vloup ou tounen vès ou , ou bliye siw t akolit Ariel ou bliye si se ou ki te chèf pwopagann li Ou gentan chanje koulè lontan sa Ou gentan gwo nasyonalis Pawòl jistis pou Jovenel ap soti san rete nan bouch ou . Odas la tèlman rive lwen lakay ou nan moman ou te PM nan ,pandan popilasyon an ap soufri anba bal bandi ou aranjew ak ti leyon pou w al fè parad matisan di tout bagay sou kontwòl epi Var lan toujou kontinye ap bwè san pitit pép la. Ou tèlman san limit nan odas la, kounya wap fè tèt ou pase pou moun ki k vin chanje peyi a. Sim byen konprann  ou se yon moun ki apenn antre nan politik la? Ou pat gen posibilite deja pou w t konbat ensekirite,  a grangou à? Ou pat janm okipe okenn pòs nan leta pou w t k poze bon aksyon? Lèw t minis afè etranjè ak 1e minis lan, ayiti te tankou Etazini ? sim byen konprann se kounya w wè peyi a te gen tout pwoblèm wap di yo? Antouka wap toujou jwenn zonbi kap akonpanyew nan sa wap fè yo men pa panse jenès la avèg pa panse jenès la bèbè pa panse jenès la pa gen memwa ni bon sans. Mathias L.DEVERT Sitwayen angaje MS Sciences Po Grenoble ( France ) mathiasdevert@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Politisyen isi bliye vit men nap rale achiv yo : Ansyen minis Zafè Etranjè ak premye minis Claude Joseph resi jwenn atò. Yon ti jenn ki fenk fè master Syans Politik nan inivèsite peyi Lafrans mete pou misye nèt ale. Polemik la cho. Kritik yo rèd nèt ale... 1- Ou pase kòm minis afè etranjè", "domain": "rezonodwes.com", "date": "2025-11-07 21:55:36", "url": "https://rezonodwes.com/?p=289028", "image_url": null, "xglm_generated_text_wo_prompt": "ue this article with similar tone."}
{"title": "Lapolis touye 2 bandi epi libere yon otaj nan Site Doudoun - Rezo Nòdwès", "text": "Mèkredi 24 dawout 2022 ((rezonodwes.com))– Lapolis libere jodi mèkredi 24 dawout la nan Site Doudoun yon dam ki gen 39 lane bandi te kidnape depi 12 dawout nan Dèlma 31. Pandan operasyon sa gen 2 endividi ki mouri nan echanj kout zam avèk Lapolis. Endividi sa yo se Samuel Joseph ak Guemson Joseph. Se yon ekip UDMO ak CIMO ki mete ansanm avèk Komisarya Kwadèboukè ki mennen operasyon sa nan Site Doudoun, anpil bandi itilize pou kache epi poze move zak sou popilasyon an. Viktim nan ki pase 12 jou anba men malfra yo ap eksplike kòman peryòd sa te difisil pou li epi pwofite remèsye Lapolis ki libere l anba men atoufè yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 24 dawout 2022 ((rezonodwes.com))-- Lapolis libere jodi mèkredi 24 dawout la nan Site Doudoun yon dam ki gen 39 lane bandi te kidnape depi 12 dawout nan Dèlma 31. Pandan operasyon sa gen 2 endividi ki mouri nan echanj kout zam avèk Lapolis. Endividi sa yo se Samuel Joseph ak Guemson Joseph. Se yon", "domain": "rezonodwes.com", "date": "2025-11-07 21:55:37", "url": "https://rezonodwes.com/?p=288082", "image_url": null, "xglm_generated_text_wo_prompt": "ontinue this article with similar tone."}
{"title": "André Michel ak SDP plenyen pou jan peyi a ap depafini pandan yo kanpe rèd anndan gouvènman PHTK 3 a - Rezo Nòdwès", "text": "Pozisyon ofisyèl Sektè Demokratik Popilè sou konjonkti politik la. Lendi 22 dawout 2022 ((rezonodwes.com))– SDP mete chapo l byen ba,  pou salye  kouraj popilasyon an k ap travèse yon moman trè difisil anba men kriminèl tout kalite rejim PHTK a mete sou peyi a. Soti 2011 rive 2021, PHTK aplike kòm pwogram fò nan politk gouvènmantal li: gansterizasyon Peyi a. Depi yo te rive sou pouvwa a. kriminèl san fwa ni lwa sila yo  detwi totalman lavi sosyal, politik ak ekonomik peyi a. Yo lage Peyi a ak Pèp la nan dezawa total. Sitiyasyon gran banditis sa pran pep la prizonye. Zak sasinay ki fèt sou 3 manm yon menm fanmi jounen samdi 21 out la ansanm ak konfyolo yo marinen ak Sèten aktè ekonomik pou anpeche pèp la jwenn gaz pou mennen aktivite li yo, se temwayaj klè teworis sa yo pap chome. Pandan li ap kondane san rezèv tout zak kriminèl  kèlkeswa nati l ak motivation l sou yon popilasyon ki deja ozabwa anba grangou, kidnaping, kontrebann elatriye,SDP pataje doulè ak lapèn eprèv sa pote nan mitan fanmi 3 moun sila yo ki tonbe jounen samdi 20 out la . SDP ankouraje ak tout fòs li jefò PNH la, anba otorite gouvènman an, ap deplòtonnen nan trake  bandi nan 4 kwen peyi a tankou  Lwès, Latibonit, Sidès, Nip elatriye. Annatandan yo rive mete men sou chèf gang 400 mawozo a k ap chache met van nan vwèl li pou l pa reponn de zak ak krim gang l ap dirije a selon sa lalwa rekòmande, SDP adrese felisitasyon li yo bay popilasyon nan Ti Rivyè latibonit ki trase wout pou moutre se nan solidarite popilasyon an ak sektè  PNH la Peyi a ka rive dechouke bandi lè yo akonpaye epi aplodi operasyon kont gang Savyen an. Rezistans bandi yo p ap kenbe lontan lè maryaj popilasyon an ak PNH la konsome tout bon vre. Pandan n ap mande pèp la aprann egzanp moun savyen yo, SDP ap pwofite mande enjenyè-agwonòm Ricard PIERRE ki reprezante li nan gouvènman an pou l mande gouvènman pou l: 1) pran tout mezi nesesè pou mete gaz la disponib nan ponp  yo, sanksyone tout moun k ap chache alimante mache nwa pwodwi esansyèl sa a. Sa ap diminye tou danje pou moun mouri ak pou byen moun pèdi anba gwo dife 2) rekile pou 2 a 4 semèn dat ouvèti lekòl la pandan operasyon polis yo ap miltipliye nan trake bandi yo pou pèmèt timoun yo pran chimen lekòl san gwo danje ak menas sou lavi yo 3) veye koken k ap fèt nan dosye gaz la a 4) jwenn yon fòmil pou sipòte manman ak papa pitit yo pou antre lekòl la . SDP  raple  gouvènman an ak operatè lajistis yo, se lave  men,siye atè si pandan y ap dechouke bandi ak sapat, yo pa kontinye trake kriminèl ak kravat k ap achte epi vann zam ak minisyon anndan Peyi a. SDP pran kouraj li yon lòt fwa pou mande  konpatriyòt yo, kanmarad politik yo pran egzanp sakrifis kongrè 18 me 1803 a olye pou nou ap miltipliye divizyon sou dikte ak enterè mesken kontrebandye, machann dwòg, zam ak  minisyon anba je konplis kèk aktè malonèt nan kominote entènasyonal la. San li pa nouri okenn pretansyon kwè se limenm ki ka retire peyi a nan malsite ak lawont li plonje la a poukò l, SDP mande tout politisyen ak tout aktivis politik pou pran egzanp moun lokalite Savyen paske moman an pa  pou ni goumen ni kriye pou pouvwa ni pou fè konplo pou boule byen Leta men se pito moman pou nou fè linyon pou batay kont fenomèn banditism ki etabli anndan peyi a . SDP rete disponib pou tout chita  pale ki ka ede Ayiti vin gran Nasyon zansèt yo te reve pou nou tout la. Me André Michel pòt Pawòl Ofisyèl SDP Ing.Marjory Michel Pòt Pawòl Ofisyèl SDP DP Joël Costumé Manm Direktwa SDP. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pozisyon ofisyèl Sektè Demokratik Popilè sou konjonkti politik la. Lendi 22 dawout 2022 ((rezonodwes.com))-- SDP mete chapo l byen ba, pou salye kouraj popilasyon an k ap travèse yon moman trè difisil anba men kriminèl tout kalite rejim PHTK a mete sou peyi a. Soti 2011 rive 2021, PHTK aplike kòm pwogram fò nan politk", "domain": "rezonodwes.com", "date": "2025-11-07 21:55:39", "url": "https://rezonodwes.com/?p=287748", "image_url": null, "xglm_generated_text_wo_prompt": "ticle with similar tone."}
{"title": "Gen ti bandi y ap arete epi touye yo, sak ap fèt ak gwo chèf gang yo, se kesyon sa sineyas Aysyen Richard Senecal poze tèt li? - Rezo Nòdwès", "text": "Tout otan nouvèl yo pa di e montre ke lapolis fouke BBQ, Izo 4 segond, Vitelhomme, Ti Gabriel, chèf Chyen mechan yo ak anpil lòt bandi « à cravate » lit kont ensekirite-a poko prèt pou fini? Samedi 20 aout 2022 ((rezonodwes.com))–Chèf bandi Babekyou poze kòl kèk tan depi’l finn patisipe nan masak kote pi plis pase 300 moun nan Site Solèy mouri. Eske se mande chèf kap bali oubyen founi’l gwo zam manch long fann fwa yo mande’l pou fè pouka di demen devan OEA ak ONU ke peyi-a gen sekirite an nou pike pou pi devan nan eleksyon malachon’n pou kenbe sistèm peze souse a pi rèd? Nan yon ti refleksyon tou kout sou kont Tweeter li-a, sineas Aysyen ke anpil moun konnen lakay ak lòt bò dlo, Misye Richard Senecal, fè yon deklarasyon ki gen anpil sans nan moman ke la polis kap fè yon bon travay men ki montre se sèlman yon gwoup bandi byen detèminé kap pran bon jan frap. Men kote lyetenan BBQ yo? Kote nèg Izo yo pase? « Gen ti bandi y ap arete epi touye yo, gen chèf bandi yo pè manyen yo epi gen gwo papa bandi ki bay bandi sa yo zam ak minisyon pou rezon politik oswa ekonomik « , sesa Mouche Senecal deklare pandan lap rekòmande ke « Se tout nivo bandi sa yo ki dwe desitire » pou peyi-a ka pran yon souf tout bon vre. Nap souliye ke la polis ki fè anpil bon jan kout filè sè dènye tan, yon rekò ke ansyen DG Leon Charles ki malgre tou jwenn pwomosyon nan OEA – « pour son incompétence et services rendus au régime PHTK3 » – pat rive fè, men pi gwo kesyon a rete toujou sans repons a savwa kilè yap mache sou gwo bandi sa ki se chèf G9 la, ki te jwen anpil konpliman bò kote Madan La Lime, chèf Binuh an? Sispann ak politik lotrich mounda deyò tèt kache nan trou! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Tout otan nouvèl yo pa di e montre ke lapolis fouke BBQ, Izo 4 segond, Vitelhomme, Ti Gabriel, chèf Chyen mechan yo ak anpil lòt bandi \"à cravate\" lit kont ensekirite-a poko prèt pou fini? Samedi 20 aout 2022 ((rezonodwes.com))--Chèf bandi Babekyou poze kòl kèk tan depi'l finn patisipe nan masak kote pi plis pase", "domain": "rezonodwes.com", "date": "2025-11-07 21:55:41", "url": "https://rezonodwes.com/?p=287554", "image_url": null, "xglm_generated_text_wo_prompt": "ontinue this article with similar tone."}
{"title": "Lapolis Plato Santral met yon pil ak pakèt malfra anba kòd nan jou jedi 18 dawout la - Rezo Nòdwès", "text": "Arestasyon/ Lapolis nan Depatman Sant arete 9 endividi Lapolis nan Direksyon Depatmantal Sant mete anba kòd plizyè jèn gason ayè jedi 18 Dawou 2022.  Endividi sa yo soti nan diferan andwa nan depatman Sant ak Lwès. Endividi sa yo se: Yvenson Deshomme, 18 lane, moun Mayisad. Lapolis arete l pou brakaj ak asosiyasyon malfektè. Lucner Charles, 30 lane, moun Mayisad, lokalite Savann. Lapolis arete l pou brakaj ak asosiyasyon malfektè. Clodener Charles se moun Mayisad. Li jwenn arestasyon l pou brakaj ak asosiyasyon malfektè. Joseph Djimy, 24 lane, moun Mayisad. Li jwenn arestasyon l pou vòl. Evens Lefève, 36 lane, moun Pòtoprens, zón Bèlè. Li arete nan komin Tomasik pou ankèt SDPJ. Joadson Declé, 27 lane, moun Pòtoprens, zòn Lilavwa. Li arete nan komin Tomasik pou ankèt SDPJ. Alastil Jean Kenold, 21 lane, moun Mibalè, li soti Lilavwa (Komin Kwadèboukè) epi li arete nan komin Tomasik pou ankèt SDPJ. Alexandre Joadjimy Choverne, 21 lane, moun Tomasik. Lapolis arete l pou ankèt SDPJ. Wadson Jean, 19 lane, moun Ench. Endividi sila arete pou vòlè telefòn. Pou konnya, tout endividi sa yo fèmen nan gadavi pandan dosye yo ap prepare pou y al reponn kesyon devan enstans sa konsène pou swit legal. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Arestasyon/ Lapolis nan Depatman Sant arete 9 endividi Lapolis nan Direksyon Depatmantal Sant mete anba kòd plizyè jèn gason ayè jedi 18 Dawou 2022. Endividi sa yo soti nan diferan andwa nan depatman Sant ak Lwès. Endividi sa yo se: Yvenson Deshomme, 18 lane, moun Mayisad. Lapolis arete l pou brakaj ak asosiyasyon malfektè. Lucner", "domain": "rezonodwes.com", "date": "2025-11-07 21:55:42", "url": "https://rezonodwes.com/?p=287516", "image_url": null, "xglm_generated_text_wo_prompt": "ntinue this article with similar tone."}
{"title": "Lapolis nan vil Ench arete 3 endividi - Rezo Nòdwès", "text": "Lapolis nan Vil Ench arete 3 endividi Vandredi 12 out 2022 ((rezonodwes.com))– Nan kad ranfòsman sekirite nan depatman Sant, Direksyon Depatmantal Lapolis arete 3 endividi akòz yo pa anrèg avèk lalwa nan moman yon tchèk pwent jedi 11 dawout la. Endividi ki arete yo se : Siméon Jean Johny, 32 lane, moun Fontamara ke lapolis te jwenn ak plizyè sibstans nan men li ki sanble ak dwòg, ak plizyè biyè mil goud; Registre Miguelson, 37 lane, moun Boukan Kare arete pou ankèt SDPJ pou pyès idantifikasyon lòt moun yo jwenn nan pòch li; Charliscat Guyvenel, 39 lane moun depatman Latibonit, zòn Dezam te sou wout pou l ale Wanament e li tap sikile san ankenn pyès idantifikasyon. Pou kounya, moun sa yo fèmen nan gadavi pandan dosye yo ap prepare pou yal reponn kesyon devan enstans ki konsène. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lapolis nan Vil Ench arete 3 endividi Vandredi 12 out 2022 ((rezonodwes.com))-- Nan kad ranfòsman sekirite nan depatman Sant, Direksyon Depatmantal Lapolis arete 3 endividi akòz yo pa anrèg avèk lalwa nan moman yon tchèk pwent jedi 11 dawout la. Endividi ki arete yo se : Siméon Jean Johny, 32 lane, moun Fontamara ke lapolis", "domain": "rezonodwes.com", "date": "2025-11-07 21:55:44", "url": "https://rezonodwes.com/?p=286558", "image_url": null, "xglm_generated_text_wo_prompt": "ontinue this article with similar tone."}
{"title": "Pòdepè : lapolis Nòdwès bay bilan sou 3 mwa operasyon li fè nan depatman an - Rezo Nòdwès", "text": "Vandredi 15 jiyè 2022 ((rezonodwes.com))– Nòdwès/ Pòdepè : Bilan 3 mwa operasyon Fòslòd yo mennen atravè Nòdwès Soti 15 Avril 2022 pou rive 15 Juiye 2022 sa a : _ 368 entèpelasyon, pami yo 172 arestasyon . _ 2 bato konfiske: _ Lapolis sezi 65 Veyikil, pami yo Yon kamyon bwat ki t gen ladan’l 25 000 katouch nan direksyon Pòtoorens. _ Lapolis rive sezi tou 07 kilo kokayin,19 Zàmafe ak 145.014 Katouch. Deklarasyon direktè depatmantal Polis Nòdwès la , komisè divizyonè , Jean Bruce Myrtil, ki voye Yon mizangad bay tout trafikan dwòg ak minisyon Zàm ilegal k ap debake pwodui kriminèl sa yo atravè peyi a, depatman Nòdwès la, anpatikilye e  k ap manipile Rezo Sosyal yo nan kreye Fo Nouvèl (Fake News) sou non  gwo medya  Entènasyonal yo pou denigre otorite yo nan peyi isit k ap batay kont vye pratik kriminèl sa yo Yon fason  pou yo  kontinye mete dlo nan je popilasyon Ayisyèn nan, Nòdwès anpatikilye. Nan sans saa, Direktè Myrtil mande pou popilasyon an kontinye kolabore ak Lapolis Yon  mannyè pou yo sa rive dechouke/ derachonnen  vye mòd paratik Sila yo  ki pa sispann mete latwoublay nan mitan fanmi Ayisyen nan. Direksyon depatmantal Nòdwès PNH (DDNO/PNH) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 15 jiyè 2022 ((rezonodwes.com))-- Nòdwès/ Pòdepè : Bilan 3 mwa operasyon Fòslòd yo mennen atravè Nòdwès Soti 15 Avril 2022 pou rive 15 Juiye 2022 sa a : _ 368 entèpelasyon, pami yo 172 arestasyon . _ 2 bato konfiske: _ Lapolis sezi 65 Veyikil, pami yo Yon kamyon bwat ki t gen ladan’l", "domain": "rezonodwes.com", "date": "2025-11-07 21:55:45", "url": "https://rezonodwes.com/?p=283691", "image_url": null, "xglm_generated_text_wo_prompt": "this article with similar tone."}
{"title": "PHTK anba je Nasyon Zini kraze tout enstitisyon Leta : gen pase 12 masak ki fèt pandan dis lane rejim nan pou rive sou Ariel Henry, dapre Matris Liberasyon - Rezo Nòdwès", "text": "MATRIS LIBERASYON wete chapo li byen ba pou salye pèp Ayisyen an ki kontinye ap monte yon veritab maswife nan pwòp peyi l depi jou yo te fin touye Anperè Jean Jacques Dessalines , papa nasyon an, jouk pou rive jounen jodi an. Jeudi 14 juillet 2022 ((rezonodwes.com))– Nòt pou laprès ke Matris Liberasyon voye: Depi me 2011 , DEPATMAN DETA AMERIKEN ak PHTK kidnape LETA AYISYEN, ki tounen yon Leta bandi, kriminèl, k ap kreye, alimante gwoup gang toupatou pou detwi popilasyon an. Sitiyasyon sa a reponn ak enterè laboujwazi ak dirijan politik meriken mete nan tèt Leta a pou egzekite yon plan asasinay pou fini ak Peyi a. Tankou Chèf PHTK dezyèm vèsyon an, Jovnèl Moyiz, te anonse l anvan li mouri : l ap kite yon peyi tèt anba pou nou ak moun li yo ki se chèf bandi , malfektè, nan tout peyi a. Reyalite a pa lòt, pèp la an otaj nan pwòp peyi l, grangou ap touye l, kriminèl ap masakre l, chase l nan pwòp katye l. Tout sa ap fèt bab Mouche Leta, anba bab Madan Lalim , moun mouri pa pil a pa pakèt nan Lasalin, nan Matisan, nan Bèlè, nan Delmas 32, nan kwadèboukè, anba je yo la , moun ap mouri Site solèy… Tankou jan dènye rapò RNDDH la di l , Matris Liberasyon kondane alyans Leta Ayisyen fè ak G9 nan ba yo materyèl CNE pou atake G pèp pou kontwòl tèritwa e rive pran pouvwa nan eleksyon malatyong. Sa ki ta lakoz yo touye plis pase 80 inosan , blese plis pase yon santèn , boule kò yon bon kantite ladan yo . Jiskaprezan masak sa ap kontinye nan bab kò gwoup , Washington ak Madan Lalim. Matris Liberasyon konnen trè byen, sitiyasyon kawo nap viv la pa sot nan syèl. Ensekirite pwograme sa se pi gwo reyalizasyon pouvwa PHTK kite pou peyi a. Nan gwo bilan 11 zan pouvwa tèt Kale a , yo rive fè plis pase yon douzèn masak. Nou p ap janm bliye masak Delmas 32 a kote yo te asasinen pòt pawòl nou Marie Antoinette Duclaire ak jounalis Diego Charles, pandan yo te pwofite vide pifò moun ki te sou wout yo atè. PHTK anba je NASYON ZINI kraze tout enstitisyon Leta , kase ren aparèy jistis la, pou yo pa rann kont apre tout krim yo fè, tout piyaj, tout gagòt yo fè pandan plis pase 10 zan sou pouvwa a, depi Michel Martelly pase pran Jovenel Moïse rive sou Ariel Henry. Matris Liberasyon, devan sitiyasyon sinis sa, rekonèt pa gen wout pa bwa. Di djab bonjou l ap manje w, pa di l bonjou l ap manje w! Sèl solisyon an, se pou pèp la òganize l, angaje l nan batay ak militan konsyan pou libere tèt li nan sitiyasyon l ye la a. Se pou òganizasyon politik yo sispann pratik meskinri an, pratik pa m pi bon an, pou yo asosye yo ak lit pèp la pou mennen gwo batay liberasyon an. Lènmi yo anpil , yo pwisan, si nou pa angaje nou nan yon batay liberasyon total kapital, n ap disparèt grenn pa grenn. MATRIS LIBERASYON PARE POU ANGAJE L NAN KOKENN CHENN MOUVMAN LIBERASYON SA A, PASKE SE SÈL CHWA NOU GENYEN POU NOU PA DISPARÈT GRENN PA GRENN. Pou otantifikasyon : Biwo Sekretarya santral Matris Liberasyon matrisliberasyon033@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MATRIS LIBERASYON wete chapo li byen ba pou salye pèp Ayisyen anki kontinye ap monte yon veritab maswife nan pwòp peyi l depi jou yote fin touye Anperè Jean Jacques Dessalines , papa nasyon an, joukpou rive jounen jodi an. Jeudi 14 juillet 2022 ((rezonodwes.com))-- Nòt pou laprès ke Matris Liberasyon voye: Depi me 2011", "domain": "rezonodwes.com", "date": "2025-11-07 21:55:47", "url": "https://rezonodwes.com/?p=283625", "image_url": null, "xglm_generated_text_wo_prompt": "Continue this article with similar tone."}
{"title": "MENFP kontinye mobilize patnè li yo sou dosye bakaloreya teknik la - Rezo Nòdwès", "text": "Jedi 14 jiyè 2022 ((rezonodwes.com))– Ministè Edikasyon nasyonal ak Fòmasyon pwofesyonèl ap etidye posibilite pou develope yon bon jan patenarya ki dwe fasilite demaraj ekpsperyans Bakaloreya teknik ak pwofesyonèl la apati nouvèl ane akademik 2022-2023 a. Se te prensipal objektif rankont minis Nesmy Manigat te genyen pandan jounen madi 12 jiyè a avèk yon delegasyon kongregasyon Salezyen Don Bosco yo ann Ayiti; delegasyon sa a ki te gen nan tèt li pè Morachel Bonhomme ki se Siperyè provensyal Salezyen yo nan peyi a. Pandan rankont sa ki te dewoule ak anpil koutwazi, minis Nesmy Manigat te prezante pwojè Bakaloreya teknik ak pwofesyonèl la bay salezyen yo avèk tou sa li genyen ladann kòm avantaj pou sistèm edikasyon an ki nan obligasyon pou ofri lòt opòtinite bay jenn yo; opòtinite pou bati lavni avèk plis asirans; opòtinite pou kwape chomaj ak povrete paske Bakaloreya teknik ak pwofesyonèl ap ba yo posibilite pou yo byen aprann yon metye ki sètifye epi kòmanse ranfòse kapasite pwofesyonèl yo pandan y ap plase tèt yo sou mache travay la san yo pa kanpe sou aprantisaj yo. Nan nouvo kad patenarya sa a MENFP ap chèche konstui avèk Salezyen yo, minis Nesmy Manigat anvizaje inogire l ak pwochen pwomosyon segondè 1 nan lise nasyonal Lasalin nan. Menm jan an tou, li swete ekpsperyans la ta kapab demare avèk yon lòt gwoup elèv ki ta kapab benefisye akonpayman sa a atravè Sant Don Bosco Tehnik(DBTECH, nan lang franse) ki nan Fò-Libète. Pandan rankont sa a pè salezyen yo te elabore sou kèk ide ki ta kapab ede nan fè inisyativ sa a byen demare. Yo te raple nan okazyon an volonte kongregasyon an toujou genyen pou li kolabore avèk Leta ayisyen, atravè ministè Edikasyon nasyonal ak Fòmasyon pwofesyonèl. Yo te raple tou se yon kolaborasyon parèy ki te alabaz enstalasyon yo nan peyi d Ayiti nan lane 1936 (sa fè deja 86 zan). Pou pèmèt nouvo patenarya sa a kapab byen chita, de pati yo mete yo dakò pou òganize yon jounen travay epi sòti ak kèk pwopozisyon yo kapab enskri anndan yon dokiman. Pandan reyinyon sa a, minis Nesmy Manigat te gen ak li direktè kabinè li, doktè Jacques Abraham. Sou bò pa l, delagasyon Salezyen Don Bosco Ayiti a te gen ladan l: pè Morachel Bonhomme (Siperyè provensyal Salezyen yo) ; pè Lex Florival(direktè ENAM : Ecole nationale des Arts et Métiers, nan lang franse) ; pè Sonel Romain (vikè-pwovensyal e direktè kominote salezyen nan Petyonvil) ; pè Victor Auguste (ekonòm pwovensyal e direktè Fondasyon Rinaldi/Don Bosco Ayiti) ak pè Jean-Paul Mésidor (direktè kominote salezyen nan Fò-Libète). Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 14 jiyè 2022 ((rezonodwes.com))-- Ministè Edikasyon nasyonal ak Fòmasyon pwofesyonèl ap etidye posibilite pou develope yon bon jan patenarya ki dwe fasilite demaraj ekpsperyans Bakaloreya teknik ak pwofesyonèl la apati nouvèl ane akademik 2022-2023 a. Se te prensipal objektif rankont minis Nesmy Manigat te genyen pandan jounen madi 12 jiyè a avèk yon delegasyon", "domain": "rezonodwes.com", "date": "2025-11-07 21:55:49", "url": "https://rezonodwes.com/?p=283500", "image_url": null, "xglm_generated_text_wo_prompt": "ontinue this article with similar tone."}
{"title": "Ministè Edikasyon Nasyonal òganize plizyè sesyon fòmasyon sou Pwotokòl koreksyon kopi egzamen bakaloreya - Rezo Nòdwès", "text": "Sesyon fòmasyon sou Pwotokòl koreksyon kopi egzamen bakaloreya yo fèt deja nan 9 sou 10 DDE Mèkredi 13 jiyè 2022 ((rezonodwes.com))– Ministè Edikasyon nasyonal ak Fòmasyon pwofesyonèl(MENFP) ap òganize pandan semenn sa a yon seri sesyon travay ak ankadrè yo ki regwoupe : prezidan, kòdonatè ak sekretè jiri, sou pwotokòl koreksyon kopi egzamen bakaloreya yo. Jounen fòmasyon sa a deja fèt nan 9 Direksyon depatmantal edikasyon. Se Direksyon ansèyman segondè (DES nan lang franse), ki te elabore pwotokòl la, k ap mennen aktivite sa a. Zouti sa a enpòtan anpil pou evite neglijans, enjistis, diskriminasyon, inegalite ak eksklizyon nan egzèsis koreksyon kopi kandida yo, ki se yon lòt etap nan pwosesis operasyon egzamen ofisyèl yo. Jounen madi 12 jiyè 2022 a, se te toupa depatman lwès. Yon depatman ki gen ladann preske 50% nan kandida egzamen bakaloreya yo pou ane sa a (49 693 kandida pou yon total 115 337). Se direktè jeneral ministè a, doktè Meniol Jeune, ki te gen ak li direktè depatmantal edikasyon lwès la, Étienne Louisseul France; direktè ansèyman segondè a, Miguel Fleurijean epi kèk lòt kad nan direksyon depatmantal lwès la, ki te louvri sesyon fòmasyon sa a nan lokal lise nasyonal Petyonvil la.« Pou kopi patisipan yo byen korije fòk gen korektè eksperimante ki konn byen sa y ap fè a. Se pou sa li enpòtan pou se moun ki anseye nan klas tèminal pandan lontan ki enplike nan demach sa a », se sa direktè jeneral la ministè te deklare nan okazyon an. Selon direktè ansèyman segondè a, Miguel Fleurijean, objektif sesyon fòmasyon sa a, ki te reyini plis pase 30 ankadrè, se fasilite bon jan koreksyon kopi kandida nan egzamen bakaloreya 2022 a. Ankadrè sa yo gen pou devwa sou bò pa yo transmèt bay korektè yo tout sa yo aprann sou pwotokòl koreksyon an.Pwosedi nan zafè koreksyon kopi egzamen ; tip koreksyon ; wòl korektè yo nan sa ki konsène trètman kopi yo ; bòdro koreksyon yo ; fason pou korektè yo konpòte yo nan sal koreksyon yo, se kèk pami prensipal pwen ki nan pwotokòl la direktè Miguel Fleurijean te pran tan pou l prezante bay asistans la. Patisipan nan atelye sa a, ki se moun eksperimante nan zafè òganizasyon egzamen Leta nan peyi a, te pwofite montre nesesite ki genyen pou korije kèk ti pwoblèm yo konn jwenn nan operasyon koreksyon kopi kandida nan egzamen bakaloreya yo. Yo kwè gras ak pwotokòl koreksyon an pwoblèm sa yo pral rezoud. Yon lòt kote, direktè jeneral ministè a ki di l kontinye konte sou bon jan kolaborasyon tout moun ki enplike nan operasyon egzamen ofisyèl yo, sitou korektè yo, te tou pwofite anonse sesyon fòmasyon sa yo pral kontinye pandan tout ane a. Se yon fason pou tout anseyan ki te konn korije kopi egzamen bakaloreya tradisyonèl la – ki prèske disparèt nèt nan sistèm edikasyon an – kapab pi byen prepare yo pou koreksyon kopi kandida bak inik la (Pou ane sa a se mwens pase 4% kandida ki te genyen pou bakaloreya tradisyonèl la). « Gwo chanjman sa a montre nesesite pou ranfòse konpetans korektè yo. Konsa y ap kapab korije pi byen kopi kandida yo», se konsa direktè jeneral MENFP te anchene pou l montre nesesite fòmasyon sa yo. Nimewo 2 ministè a te pwofite okazyon an pou l fè yon evalyasyon pwosesis desouchaj kopi egzamen yo ki deja demare nan lise Petyonvil la. Li bon pou raple sesyon fòmasyon ankadrè yo sou pwotokòl koreksyon an fèt deja nan 9 DDE : Nò, Nòdès, Latibonit, Nòdwès, Nip, Lwès, Sid, Sidès ak Sant. Se nan jounen mekredi 13 jiyè a, kòdonatè jeneral Pòl ansèyman ak kalite a, Joseph Job Maurice, ap gen pou anime sesyon fòmasyon sa a pou yon ventèn ankadrè nan Jeremi (Grandans) menm jan li te fè sa pandan jounen madi 12 jiyè a pou yon ventèn lòt nan vil Okay (Sid).Selon pwogramasyon ki fèt nan chak DDE, operasyon koreksyon kopi yo ta dwe demare tousuit. Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sesyon fòmasyon sou Pwotokòl koreksyon kopi egzamen bakaloreya yo fèt deja nan 9 sou 10 DDE Mèkredi 13 jiyè 2022 ((rezonodwes.com))-- Ministè Edikasyon nasyonal ak Fòmasyon pwofesyonèl(MENFP) ap òganize pandan semenn sa a yon seri sesyon travay ak ankadrè yo ki regwoupe : prezidan, kòdonatè ak sekretè jiri, sou pwotokòl koreksyon kopi egzamen bakaloreya yo.", "domain": "rezonodwes.com", "date": "2025-11-07 21:55:50", "url": "https://rezonodwes.com/?p=283446", "image_url": null, "xglm_generated_text_wo_prompt": "ontinue this article with similar tone."}
{"title": "Nan »Sèt priyè lari », Iléus PAPILLON fè pèlas - Rezo Nòdwès", "text": " Lè nou fin li Sèt priyè lari, premye reyaksyon nou genyen, se admèt, s on pwezi granmoun. Powèm nan deklare souverènte li depi nan premye paj jouk nan fen tèks la. Sèt priyè lari pran endepandans li, tankou sa fèt pou chak powèm ki kouche nan liv la. Moun Pòmago ak Okap ta di Iléus PAPILLON fè yon bèl kout pè zo. Atis plimeyank ki pa pote pantalon l pou bèl twèl la, kanpe danbann pou ofri nou yon pwezi gason kanson. Dayè, pou louvri pwezi a, nou remake se yon powèt pwofèt  k ap desinen yon tablo sonm Pòtoprens t apral trennen: « Yon tilanp Pòsmachan Ap beke dòmi timoun De gout dlo janbe Leta Pou ekri yon epòk Avan lannuit febli Lanmè bliye dlo je l nan cheve vil la. » (P.14) Nan tèks sila, Iléus PAPILLON kouri pi rapid pase tan. Sanmba gen tan pran devan pou founi je li gade sa k ap tann Pòtoprens, yon vil kan w pran w konnen, yon vil kage sou do, yon vil dlololo, yon vil sa m manje m pa ba w. Nan paj 19, powèt la ekri: « Yon tilanp Pòsmachan Pot dlo je prete lapli Ak lafimen Matisan Gen yon kanè ki pral fini. » San di petèt, IP montre li te deja wè ki kalite pichon, madichon ak malèpandye ki te pann sou tèt vil la. Li enpòtan pou nou raple, se yon liv Iléus PAPILLON pibliye nan ane 2014, sa vle di, 8 ane avan tout deblozay n ap viv jodi a, jen 2022. Gen yon eleman enpòtan nou dekouvri nan liv Sèt priyè lari a. Alòske gen yon gwo mouvman (Petwo Tchalendjè) ki te eklate nan peyi Ayiti ant 2018 ak 2019, nou konstate Iléus PAPILLON te deja voye alèt la depi 2014 lè li ekri nan dènye paj liv la(P.113) yon powèm ki pote tit : «PETRO CARIBE» « Lè nou fin defonse syèl Rale pye Bondje desann Lè nou fin twonpe lari Rale swè timoun nan chalimo Pran jòf Jalouzi Lè nou fin limen chive n Woule vil la Souse vil la Graje vil la Sèkle vil la Panche vil la Kwense vil la Vide vil la N a karese chak degout foli lanmè» (P.113) Li klè, Iléus PAPILLON te deja pataje preyokipasyon li sou yon sijè sansib ki t apral eklate nan peyi a. Se pou sa nou di, nan Sèt priyè lari , Iléus PAPILLON pèlas. Yon lòt bò, powèt ki pa ezite « Desann klòch Katedral ak swe kò Madansara »(P.17) tonbe apante tout Pòtoprens epi rale kreyon li make tout ti detay ki fè otè a rive pran li epi drese nan plamen nou, yon pwezi kinalaganach nan yon lang ki dous, kid bèl, kid fre. Yon lang Iléus PAPILON metrize byen. Petèt fòmasyon li kòm sosyològ(Fakilte Etnoloji / Inivèsite Leta Ayiti) gen enpak sou fason li pran swen pou ekri kreyòl la. Gen moun kid kwè, metrize lang pèp ou se deja yon siy respè pou pèp sila, pou kilti li, elatriye.. Pi devan, si yon bò, Iléus PAPILLON raple nou « Bwadchenn desann ak rèv nou plen dlo / Lannuit chire debatan » (P.19) pou fè nou sonje Bwadchenn s on gwo jaba ki dodomeya sou do nou men nou fè tankou nou bliye li menm jan ak maleng ki rele Mòn Lopital la, yon lòt bò, se yon powèt ki tonbe yon bèl fanm ki mare foli nèg Pòmago a. Iléus PAPILLON se yon papèchay. Mouche sa pa nan kache santiman li. Piblikman, li esprime sa li santi pou flè solèy la. Tankou powèt la envite fanm sila vin kwaze pye li nan pwezi a jan li vle. Konsa, nan powèm ki pote tit «M ekri w» (P.22-24 la, Iléus PAPILLON pati konsa: « Tout rèv mwen plen mak bliye M ekri w dènye ti bo Tras nofraj kè nou trennen M ekri w dènye randevou riyèl Nazon Dènye retay foli m. » E pou mete bout nan powèm nan, nan yon bèl je omofonik, otèt Sèt priyè lari a ekri : « M ekri kri m yo fè devan je m Yon lanmou defonse foli m ap manje M ekri w ak yon kè evande nan vil Kwadèboukè .» Nenpòt kote nou manyen liv Sèt priyè lari a, Iléus PAPILLON simen yon ladouskivyen ki fè liv la bay yon gou kontinye. Boutofen, Iléus PAPILLON anpil moun rekonèt ki renmen peyi li, zanmi ak fanmi li anpil, sonje dedye yon powèm pou yon kamarad inivèsitè li ki rele Guibert CHARLES. Pou zanmi sila, powèt la ekri : «Sou Pòtay…» Yonn nan powèm kousouf rekèy pwezi a pote. Iléus PAPILLON ekri : « Ren vil la kase sou Pòtay Nou kole pyese jou yo pyès pa pyès Yon moun fou wè nan jounal Solèy bare Leta k ap vann dlo je timoun » (P.25) Ak Inéma Jeudy, Anivince JEAN BAPTISTE, Iléus PAPILLON fòme yon triyo wòdpòt anpil kritik konside kòm pi bèl jenn plim nan nouvèl jenerasyon powèt kreyòl ayisyen yo. Sèt priyè lari , yon liv enteresan. Nou envite ou al vwayaje ladan li. Sèl garanti nou ka genyen davans, nou pa fouti retounen demen vid apre nou fin travèse Sèt priyè lari , yon bèl kado Iléus PAPILLON lage nan plamen nou. Alexandra JEAN LOUIS ak Berdina NARCISSE Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lè nou fin li Sèt priyè lari, premye reyaksyon nou genyen, se admèt, s on pwezi granmoun. Powèm nan deklare souverènte li depi nan premye paj jouk nan fen tèks la. Sèt priyè lari pran endepandans li, tankou sa fèt pou chak powèm ki kouche nan liv la. Moun Pòmago ak Okap ta di Iléus", "domain": "rezonodwes.com", "date": "2025-11-07 21:55:52", "url": "https://rezonodwes.com/?p=282909", "image_url": null, "xglm_generated_text_wo_prompt": "ontinue this article with similar tone."}
{"title": "Videyo | Ayiti Koupe fache : Lit Etidyan Ayiti (Kwonik nimewo 6) - Rezo Nòdwès", "text": "Samdi 2 jiyè 2022 ((rezonodwes.com))– Kronik Nimewo 6 Nap salye tout kanmarad, tout gason, tout fanm kap lite pou yon lavi miyò nan peyi nou. Ayiti Koupe Fache se w Kwonik ki pote solidarite ak lit ouvriye, lit Travayè ak lit Peyizan. Ayiti Koupe Fache pote solidarite ak lit tout moun kap sibi lenjistis, esplwatasyon ak represyon nan men dirijan leta yo ak ti minorite zotobre ki ap fè dappiyan sou tout richès peyi a. Jodi a lan kronik nimewo 6 lan, n ap kontinye pale de sitiyasyon jèn yo lan peyi a. Kankou tout moun ka wè, se pa tout jèn ki rive al lekòl, e sak ki al lekòl yo se yon minorite ki rive fini klas yo lan lekòl segondè. Jèn sa yo fè tout kalite zefò pou yo rive fini lekòl yo. Paran yo fè gwo sakrifis pou yo : peye lekòl pou yo, depanse lan rad, inifòm, soulye, liv, kaye elatriye. Fòk nou di tou depi plis pase trant lane lekòl piblik yo kankou lise yo fin andegraba. Kidonk se lan lekòl prive paran elèv yo oblije voye yo. Pami elèv ki fini segondè yo apre anpil sakrifis, se yon ti minorite ki rive lan inivèsite. Apre tout sakrifis, tout zefò sa yo, ou ta panse leta fè yon jan pou mete inivèsite piblik yo djanm, desòt etidyan yo jwenn bonjan pwogram ak bonjan sèvis. Men nou konnen, leta sa a pa sousye l de etidyan ki lan inèvèsite yo. Ti minorite fanmi ki gen mwayen yo oblije voye timoun yo aletranje, kankou Repiblik Dominkèn pou fè etid yo. Men gwo majorite jèn yo ki rive lan inivèsite se lan peyi a yo oblije rete pou fè etid yo. Nou tout konnen lan ki kalite kondisyon jèn sa yo ap fè etid yo. Lan Pòtoprens, anpil lan fakilte yo, pou nou pa di tout, manke tout bagay ki pèmèt yon etidyan fè etid li kòmsadwa: materyèl kankou papye, aparèy fotokopi, òdinatè, bibliyotèk, liv, elatriye. Leta pa fè anyen pou pote yon alemye pou etidyan yo. E sa pa enterese li nonplis pou chanje kondisyon anndan fakilte yo. Nou ka pran pou egzanp Lekòl Nòmal Siperyè (LENS) ki jouk jounen jodi a poko janm genyen yon lokal ki rele li chèmèt, chèmetrès. Mezanmi kisa pou moun di lan yon bagay konsa lè nou konnen se Lekòl Nòmal Siperyè k ap prepare anseyan pou lekòl segondè lan yon peyi kote se yon ti kras moun k ap anseye ki gen diplòm lan men yo? Lè nou gade kijan inivèsite leta yo ap fonksyone lan vil provens yo, bagay yo pi rèd atò. Lan yon gwo vil kankou Jérémie, prensipal vil lan tout rejyon Sid la, inivèsite piblik la pratikman paka fonksyone. Yo manke tout bagay ki pèmèt yon enstitisyon fonksyone kòmsadwa. Pa gen kouran, twalèt, dlo pou bwè, kafeterya. Klas yo ak lakou a sal kankou penytidan. Anplis de sa, mete sou li, moun ki lan administrasyon, k ap dirije inivèsite a ap detounen lajan, ap fè koripsyon. Malgre tout pwoblèm sa yo, administrasyon jwenn mwayen ogmante 17 wotè frè enskripsyon yo. Lè nou gade tout bagay sa yo, lè nou konstate lan ki eta inivèsite leta yo ap fonksyone, fòk nou mande tèt nou ki kalite gouvènman, ki kalite leta sa a k ap dirije peyi a? E se pa mande nou pa mande chanjman. Etidyan yo manifeste plis pase trant lane pou mande chanjman, pou leta ogmante bidjè edikasyon an. Men anyen pa janm fèt. Pandanstan, lajan ap gaspiye lan tout kalite pwojè bidon, lan tout kalite aktivite popetwèl kankou kanaval, distribisyon plizyè milyon dola vèt bay gang/milis ame paramilitè asasen, kriminèl. Etidyan k ap lite anndan inivèsite an k ap mande chanjman, k ap denonse tou piyay gwo konpayi ap fè sou resous peyi a, etidyan sa yo rejim PHTK a ap siveyo yo. An 2015, gouvènman an te mete yon polis anndan lise yo ak inivèsite yo. Yo fè etidyan sa yo pase pou kriminèl. Se konsa gouvènman te mete yon pakèt deyò. Li klè fòk etidyan yo kontinye fè revandikasyon, kontinye mande pou leta envesti lan inivèsite a. Li klè fòk etidyan ak klas eksplwate yo konprann se pa charite ni favè leta ap fè yo lè nou mande pou leta envesti anndan inivèsite a. Men se lajan Pèp la leta dwe itilize kòmsadwa. Se Pèp ki kreye richès, se Pèp ki dwe jwenn avantaj lan richès li kreye. Nou menm nan Ayiti Koupe Fache, nou di fòk nou koupe fache tout bon vre. Fòk nou pa janm bliye lit pou chanjman anndan inivèsite a dwe mare kòn li ak yon lòt lit. Lit pou chanje leta kowonpi sa a, leta atoufè sa a, leta anti Pèp sa a. Se sa yo rele lit alontèm. Yon lit ki pou kreye yon lòt peyi, yon lòt sosyete, yon lòt leta toutbon vre osèvis epi sou kontwòl Travayè Ayisyen yo. Se lit òganize otonòm travayè ki pou sòti peyi a nan twou santi li ye a. Se lit òganize otonòm Kan Pèp la ki ka transfòme peyi nou, pou nou tout kapab viv ak lespwa yon demen miyò. Viv Lit Demokratik Òganize Otonòm Kan Pèp la ak Travayè Kòm Potomitan! Ayiti Koupe Fache 30 Jen 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 2 jiyè 2022 ((rezonodwes.com))-- Kronik Nimewo 6 Nap salye tout kanmarad, tout gason, tout fanm kap lite pou yon lavi miyò nan peyi nou. Ayiti Koupe Fache se w Kwonik ki pote solidarite ak lit ouvriye, lit Travayè ak lit Peyizan. Ayiti Koupe Fache pote solidarite ak lit tout moun kap sibi lenjistis, esplwatasyon ak represyon nan", "domain": "rezonodwes.com", "date": "2025-11-07 21:55:53", "url": "https://rezonodwes.com/?p=282294", "image_url": null, "xglm_generated_text_wo_prompt": "ontinue this article with similar tone."}
{"title": "Ayisyen nan dyaspora pote solidarite ak viktim kidnaping ak vyolans ann Ayiti - Rezo Nòdwès", "text": "NAP POTE SOLIDARITE AK SITWAYEN EPI FANMI KI VIKTIM KIDNAPING AK VOYLANS ANN AYITI  (25 jwen 2022) Kounyeya, gang fè yon pa anplis nan derespekté dwa moun nan peyi a, yo antre andedan kay pou kidnape moun. Yo derespekte enstitisyon, yo kidnape Palè Jistis. Gang yo kontwole prèske tout zònn. Vyolans blayi sou plizyè katye nan Pòtoprens tankou nan pwovens. Kidnaping tounen yon gwo biznis pou bandi yo ak tout moun ki nan konkòday ak yo. Òganizasyon ki okipe zafè defans dwa moum ann Ayiti rapòte vyolans gaye plis ane sa a. Pandan 3 premye mwa ane 2022 a, nou anrejistre pase 480 moun ki tonbe anba bal. KOTE LETA YE NAN TOUT SITIYASYON MAKAB SA A? Pèp ayisyen di yo bouke ak kidnaping, vyòl, ensekirite . Pèp ayisyen an ap manifeste detanzantan pou reklame dwa-li. Nan jounal ak nan radyo/televizyon, li fè jefò pou prezante revandikasyon-li. Leta fè tankou li pa tande. Tribinal paka travay. La Jistis absan. Mwa Jen an fè yon lane depi gang yo fè Matisan tounen yon zònn kote moun paka viv. Sitwayen k ap viv nan Lwèst pè vwayaje al nan Sid. Menm fenomèn sa a pase nan “Croix des Bouquets” ak gang 400 Mawozo. Antretan, Premye minis defakto a ap vwayaje adwat/agòch, mache fè diskou toupatou ki pa chita sou anyen, Ki pa gen okenn rapò ak bezwen peyi a. Sitiyasyon politik ak ekonomik peyi ap vin pi malouk, chak jou. Daprè kèlke psikològ ensekirite a lakòz maladi yo rele : « Insomnie ». Òganizasyon « UNICEF » rapòte : « soti mwa Avril la pou rive jodia, gen 55,000 ti moun konsa ki pa retounen lekòl ». Met sou tou sa, pa gen manje ak travay. Konsa, anpil ayisyen, fanm kou gason ap chache yon demen miyò. Y ap kite peyi a, malgre yo jwenn difikilte lòdbò dlo. Anpil ayisyen ap bouske Leta a tribò-babò, yo paka jwenn li. Antretan, anpil fanmiy ap soufri. Nou aprann bandi yo te antre andedan lakay Arnold Antonin jou ki te 7 Jen 2022, ak zàm lou. Yo te mare Arnold ak yon lòt dàm ki te la, epi yo kidnape Beatriz. Beatriz se madan Arnold Antonin ki se ekriven, pwofesè ekonomi nan Inivèsite. Li reyalize plizyè fim ak dokimantè pou sèvi peyi li. Kidnaping sa a te ba nou sezisman ak lapenn. Nou konnen koze kidnaping nan konn pote lanmò nan plizyè fanmiy.  Kan nou tande Beatriz libere jou ki te Jedi 9 Jen 2022, nou santi soulajman. Nap di Beatriz ak Arnold pran kouraj. Nou konnen, tankou tout lòt viktim, y’ap pote mak kidnaping nan lontan. Yo mèt konte sou solidarite nou nan Dyaspora a. KOUMAN POUN SOTI NAN ENPAS SI LA A? Depi kèlke tan, anpil patriyòt, fanm kou gason, ann Ayiti ak aletranje ap mache rankontre, ap reflechi, ap diskite ansanm, ap bouske laverite sou sa k ap pase nan peyi Jean Jacques Accaau nou an. Dan lentèval, anpil ayisyen koumanse vin wè pi klè, koumanse vin pran konsyans. Yo refize bay Ayiti do. Y ap chèche, y ap feraye pou yo ka jwenn solisyon ki nan avantaj pèp la, ki nan gou peyi a. Se nan kontèks sa a, plizyè òganizasyon popilè, bonkou asosiyasyon nan sosyete sivil la ak patriyòt vanyan anndan kou aletranje pran pozisyon bò kote Akò Montana a . Ako Montana , apre plizyè diskisyon ak deba, plizyè negosyasyon ak konsensis oswa tèt ansanm, rive pwopoze solisyon pou sove peyi a, pou anpeche l tonbe nan tchouboum. Akò Montana pwopoze pou nou tout rasanble poun ka mete yon gouvènman tranzisyon, pou 2 lane, k ap koupe fache, san gade dèyè, ak: 1) tout politik Peze Souse; 2) tout eleksyon Pote Boure; 3) Tout enjerans nan zafè peyi a; 4) Tout vyolans, tout ensekirite gang yo, bandi yo, ap simaye nan tout peyi a; 5) tout zak koripsyon, kidnaping, malfezans, enpinite ak enjistis ki gaye nan tout Ayiti a ak absans Leta. Akò Montana a mete nan pwogram li tou : 1) nesesite pou dwa tout moun respekte nan peyi a; 2) tout fòs politik yo dwe pare pou òganize Konferans Nasyonal kote avni peyi a ap diskite nan tout domèn; 3) fòk nouvo dirijan yo pare pou chita koze ak tout peyi etranje oswa tout moun ki vle kolabore, kopere ak Ayiti onètman, san pale met la. Pou fini, n ap di : pandan n ap voye mo solidarite a bay Arnold Antonin ak Beatriz, n ap lonje men nou tou bay tout moun ki viktim anndan peyi a akoz de ensekirite, kidnaping, viyòl ak tout lòt fòm de vyolans nan peyi a . N ap mande tout ayisyen, ak ayisyèn, anndan kou deyo, pou yo mobilize, pou yo veyatif sou kalite solisyon Ayiti bezwen pou l soti nan fè nwa, pou l leve kanpe sou 2 pye militè l. Konsa li ka vin yon Eta Souvren. MOUN KI SIYEN NÒT SA A : Ernest Banatte : New York Frantz Bertrand : Philadelphie Michelle Daniel : New York Hudes Desrameaux : Miami Olga Fėlix : Miami Dr. Daniel Henrys : New York Daniel Huttinot : New York Jean Claude Icart : Montrėal Chantal Ismė : Montrėal Julien Jumelle : New York Roger Leduc : New York Robert Berrouët-Oriol, linguiste-terminologue : Montrėal Lionel Legros : New York François Marie-Michel : Miami Sylvie Michel : Miami Michèle Montas : New York Marquez Osson : New York Alain Saint-Victor : Montrėal Abel Simon Zėphyr : Miami Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NAP POTE SOLIDARITE AK SITWAYEN EPI FANMI KI VIKTIM KIDNAPING AK VOYLANS ANN AYITI (25 jwen 2022) Kounyeya, gang fè yon pa anplis nan derespekté dwa moun nan peyi a, yo antre andedan kay pou kidnape moun. Yo derespekte enstitisyon, yo kidnape Palè Jistis. Gang yo kontwole prèske tout zònn. Vyolans blayi sou plizyè katye nan", "domain": "rezonodwes.com", "date": "2025-11-07 21:55:55", "url": "https://rezonodwes.com/?p=281857", "image_url": null, "xglm_generated_text_wo_prompt": "tinue this article with similar tone."}
{"title": "Ministè Edikasyon demanti zafè elèv yo di ki bat siveyan paske li pa kite yo kopye nan egzamen leta ane sa - Rezo Nòdwès", "text": "Videyo k ap sikile sou rezo yo pa gen anyen pou l wè ak kesyon egzamen ane sa a Mèkredi 22 jen 2022 ((rezonodwes.com))– Ministè Edikasyon Nasyonal ak Fòmasyon Fwofesyonèl (MENFP) pran konesans yon videyo k ap sikile sou rezo sosyal yo kote elèv ap fè vyolans sou yon moun yo di ki ta siveyan ki t ap patisipe nan egzamen ane sa a. MENFP vle presize pou tout piblik la, sitou moun k ap travay nan edikasyon, videyo sa a pa gen anyen pou l wè ak dewoulman egzamen ane sa a. Rapò ki sòti nan direksyon depatmantal edikasyon enfome otorite nan ministè a tout aktivite yo dewoule san vyolans nan 930 sant egzamen nan peyi a, e plis pase 300 sant ladan yo ki nan depatman lwès la. Epi yon senp analiz videyo a montre aklè timoun yo pote inifòm inik pou lise yo aloske semèn sa a se egzamen pou 9yèm ane fondamantal kote timoun lekòl nasyonal yo se inifòm akawo ble yo pote. Anplis, yon sant egzamen gen ladann tout kalite elèv ki soti nan lekòl piblik ak nan lekòl prive yo e ki gen tout kalite inifòm.Konsa, ministè a vle pwofite pou l kondane tout manipilasyon k ap fèt sou rezo yo lè y ap bay move nouvèl pou simaye latwoublay. Men MENFP ap di tou li kondane ak tout fòs li tout vyolans k ap fèt anndan lekòl, kit li fèt sou elèv, kit li fèt sou pwofesè ak direktè lekòl. Lekòl la se yon espas pou aprantisaj, pou aprann viv ansanm, pou youn aprann respekte lòt. Okenn vyolans pa gen plas li. Ministè deja ap mennen ankèt pou konnen ki lè e ki bò sa pase pou ka pran bon jan mezi sou kesyon sa a.Lalwa ak konvansyon entènasyonal Ayiti siyen mande pou pwoteje dwa tout moun e kondane tout vyolans nan lekòl. MENFP ap raple, nan sans sa a, gen yon « kòd kondwit nan lekòl » ministè a te adopte ak apwi plizyè patnè ki di kouman tout aktè dwe aji anndan lekòl yo san vyolans moral ak fizik. Ministè konte sou kolaborayon tout moun pou respekte dwa elèv, dwa pwofesè, dwa direktè lekòl pou lekòl yo rive mache komsadwa nan respè youn pou lòt. Biwo kominikasyon/MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Videyo k ap sikile sou rezo yo pa gen anyen pou l wè ak kesyon egzamen ane sa a Mèkredi 22 jen 2022 ((rezonodwes.com))-- Ministè Edikasyon Nasyonal ak Fòmasyon Fwofesyonèl (MENFP) pran konesans yon videyo k ap sikile sou rezo sosyal yo kote elèv ap fè vyolans sou yon moun yo di ki ta siveyan", "domain": "rezonodwes.com", "date": "2025-11-07 21:55:57", "url": "https://rezonodwes.com/?p=281573", "image_url": null, "xglm_generated_text_wo_prompt": "ontinue this article with similar tone."}
{"title": "Sa nou dwe konprann sou dwa moun ak òganis dwa moun yo - Rezo Nòdwès", "text": "Mèt Louimann MACEUS, av. Mèkredi 8 jen 2022 ((rezonodwes.com))– Nan lide pou fè tout moun konprann Wòl Òganizasyon Dwa Moun yo nan peyi a. Paske pawòl kap pale yo jounen jodi a montrem gen yon enkonpreyansyon osnon yon mekonesans de li. Dabò Òganizasyon Dwa Moun se yon estrikti ki nan sosyete sivil nan yon peyi kelkonk kap founi je gade kouman aparèy leta ap mache. Li bon pou presize , chak Òganizasyon Dwa Moun ka di tèt li sou ki ang nan domèn nan li gen espètiz epi ap fè pwomosyon ladanl , pwodwi rapò ladanl tankou sou (koripsyon, enjistis elatriye, dwa timoun elatriye). Yon Òganizasyon Dwa Moun se pa yon enstitisyon ki nan leta. Men se pito li la pou monitore leta nan aksyon kap poze an evite derive, pou respe dwa moun , pou amelyorasyon kondisyon lavi moun. Yon Òganizasyon dwa moun pa nan paspouki. Sa vle li pa fè diskriminasyon. Kèlkeswa moun li ye, kòm moun, li gen dwa menm jan ak tout moun nan Kèlkeswa sekte li ta ap evre tankou ( dirijan politik, ekonomik, fonksyone leta, ansasen, prezimen ansasen elatriye). Se yon Kesyon de prensip ak règ ki tabli nan tout peyi. Deklarasyon Inivesel Dwa Moun nan di nan 1er li  » tout moun egal ego douvan la lwa (…). Kidonk Pesonn Leta pata dwe pasel de teks sila paske lejislasyon peyi dayiti tonbe dako ak li epi enserel nan manman lwa l. Lè nou pale de dwa moun, nou fè referans ak : ⚫dwa pou moun jwenn lamanjay.? ⚫ Dwa pou jwenn bon jan ledikasyon .? ⚫Dwa pou jwenn bon jan lojman.?️ ⚫Dwa pou jwenn bon jan espas Lwazi.⛹?‍♂️⛹?‍♀️??‍♀️ ⚫Dwa pou jwenn yon Jistis ekitab. ⚫Dwa pou jwenn dlo potab pou bwe ak sevi.? ⚫Dwa pou jwenn travay ki reponn ak egzijans lavil. Dwa moun pa rezime ak Dwa Sivil ak Politik yo selman pou presizyon. Sa pou n konprann, se leta?️ ki pou degajel kout met janjak pou garanti dwa sila nan pran bon jan mezi ak bon jan disizyon nan sa ki gen awè ak gouvènans nan kad aplikasyon politik piblik epi aji tou sou rekòmandasyon Òganis dwa moun yo. Men, lè dwa moun yo pa rive respekte osnon garanti, Oganis dwa moun yo gen pou denonse l epi redi zorey dirijan leta?️ pou aji selon Lalwa⚖️. Nan ka gen vyolasyon (Viktim), Òganizasyon dwa moun yo gen pou akonpanye viktim yo douvan tribinal konpetan pou pwononsel sou zafè a. Li enpotan pou sa klè kou klè wòz nan tèt nou, Òganizasyon dwa moun yo pa Tribinal ni lajistis. Yo la pou akonpanye sosyete a , yo la pou akonpanye leta pou mete kanpe yon sosyete ki jis e ekitap ki chita sou « Etat de Droit ».?️⚖️?️ Youn nan pwen ki fondamantal pou tout sitwayen dwe konnen, gen vyolasyon dwa moun si e selman si aksyon molonet la poze pa : ♦️Leta ?️ ♦️yon Ajan nan Leta ??‍♂️ ♦️yon Otorite nan Leta??‍♂️ ♦️yon ofisyel nan Leta ??‍♂️ ♦️youn nan pouvwa nan Leta.??‍♂️ Nou rann nou kont aksan selman tabli sou leta. Men nan ka gen yon gwoup endividi osnon yon endividi ki gen zam ilegal nan menl kap simen dèy ak Latwoublay. Òganizasyon dwa moun yo gen pou denonse konplisite osnon pasivite leta nan pa pran bon jan mezi pou garanti lòd. Sa vle di se paske Leta pa pran yon ansanm Mezi an aval ki pèmèt yon envidi ka rive gen zam ilegal pou twouble lòd piblik. Yon sosyete dwe chita sou respè ak bon jan konpreyansyon lalwa. E se pou sa, nou dwe travay ansanm pou pèmèt chak grenn ayisyen Viv tankou moun kote dwa chak grenn moun rive garanti. Dwa Moun se Leta ki Garanti l. Pou sa gwo jefò dwe fèt pou aplikasyon lwa yo. Mèt Louimann MACEUS , av. Sekretè Jeneral ECCREDHH. Manm Amnesty international. Spc. Dwa Moun & Dwa Entenasyonal Imanitè (CUHD). Spc. Politik Piblik Dwa Moun (IPPDH). Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèt Louimann MACEUS, av. Mèkredi 8 jen 2022 ((rezonodwes.com))-- Nan lide pou fè tout moun konprann Wòl Òganizasyon Dwa Moun yo nan peyi a. Paske pawòl kap pale yo jounen jodi a montrem gen yon enkonpreyansyon osnon yon mekonesans de li. Dabò Òganizasyon Dwa Moun se yon estrikti ki nan sosyete sivil nan yon peyi", "domain": "rezonodwes.com", "date": "2025-11-07 21:55:58", "url": "https://rezonodwes.com/?p=280181", "image_url": null, "xglm_generated_text_wo_prompt": "ticle with similar tone."}
{"title": "Ministè Edikasyon entèdi seremoni gradyasyon nan nivo preskolè ak nan klas entèmedyè lekòl fondamantal ak nan segondè (rapèl) - Rezo Nòdwès", "text": "Entèdiksyon seremoni gradyasyon nannivo preskolè ak nan klas entèmedyè lekòl fondamantal ak nan segondè Vandredi 3 jen 2022 ((rezonodwes.com))– Ministè Edikasyon Nasyonal ak Fòmasyon Pwofesyonèl (MENFP) ap raple tout moun desizyon ki te entèdi seremoni gradyasyon yo nan nivo preskolè ak nan klas entèmedyè nan lekòl fondamantal ak nan segondè, desizyon sa a toujou kenbe. Ministè a otorize senpman seremoni gradyasyon nan dènye ane lekòl fondamantal (9yèm ane fondamantal) ak nan dènye ane segondè (segondè 4). Men, okenn direksyon lekòl pa gen dwa sanksyone yon elèv poutèt li pa patisipe nan yon seremoni gradyason. Se pa yon obligasyon pou paran yo. Sa depann de volonte chak paran genyen pou li patisipe ou non nan aktivite sa a.Ministè a raple li te pran desizyon sa a, nan yon sikilè ki te pibliye nan dat 16 oktòb 2014. Se te yon fason pou l te mete yon fren ak anpil deriv li te konstate nan seremoni gradyasyon yo ; deriv tankou direksyon lekòl ki t ap egzije paran gwo sòm lajan pou aktivite sa a, sitou pou timoun ki te nan nivo preskolè. Direksyon depatmantal edikasyon yo, avèk enspektè lekòl yo, dwe pran tout dispozisyon pou fasilite aplikasyon desizyon sa a kòmsadwa. Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Entèdiksyon seremoni gradyasyon nannivo preskolè ak nan klas entèmedyè lekòl fondamantal ak nan segondè Vandredi 3 jen 2022 ((rezonodwes.com))-- Ministè Edikasyon Nasyonal ak Fòmasyon Pwofesyonèl (MENFP) ap raple tout moun desizyon ki te entèdi seremoni gradyasyon yo nan nivo preskolè ak nan klas entèmedyè nan lekòl fondamantal ak nan segondè, desizyon sa a toujou kenbe.", "domain": "rezonodwes.com", "date": "2025-11-07 21:56:00", "url": "https://rezonodwes.com/?p=279750", "image_url": null, "xglm_generated_text_wo_prompt": "ontinue this article with similar tone."}
{"title": "ORDEDH anonse yon sit-in madi 7 jen devan konpayi Digicel pou move sèvis - Rezo Nòdwès", "text": "Nòt pou laprès ORDEDH SIT-IN POU MADI 7 JEN 2022 KONT MOVE SÈVIS, DOUVAN KONPAYI TELEFÒN DIGICEL. Madi 31 me 2022 ((rezonodwes.com))– Òganizasyon pwomosyon ak defans dwa fondamantal yo ORDEDH konsatate ak anpil emosyon zak malonèt  konpayi telefòn yo pandan dènye jou sa yo. ORDEDH atravè komisyon sou dwa konsomatè li, remake depi plizyè lane, enstitisyon leta  CONATEL ki la pou regile sistèm telefoni an nan peyi an fayi ak misyon li, kote yo pa jan’m pran pozisyon sou ansan’m abi popilasyon an ap sibi anba men eksplwatatè sa yo. ORDEDH kondane konpòtman konpayi DIGICEL ki  pwofite kriz politik peyi a,  kote yo deside ogmante fre sèvis  yo avek 179% ,nan yon kontèks kote leta a pa egziste sou oken’n fòm. ORDEDH kwè yon zak konsa pa dwe rete san oken’n aksyon pa poze, fòk tout popilasyon an ini avèk yon sèl vwa pou nou di NON SeTwòpAtò. ORDEDH pwofite okazyon sila pou li envite konsomatè yo nan yon gwo Sit-In douvan DIGICEL nan dat kap MADI 7 JEN 2022, nan 10è nan maten pou nou rele chalbare deyè piyajè kap anrichi tèt yo mal nan peyi a, pou nou al di ak responsab DIGICEL yo nou pa vle sa. Fòk sistèm peze souse a kaba. ORDEDH rekòmande Ak ministè Komes (MCI) pou kreye bonjan mezi pou dote peyi a  yon kòd sou Zafè dwa konsomatè , pou popilasyon san defans lan sispann viktim zak maspinay.. Ak komisè gouvènman an pou li bay swit ak ansanm plent ki depoze pou konpayi telefoni yo , epi pou popilasyon an kapab jwenn jistis. NON AK ABI   /    NON AK PEZE SOUSE  /     WI POU YON LWA POU PWOTEKSYON DWA KONSOMATÈ ! Pòtoprens 30 me 2022 Biwo Kominikasyon Dwa Konsomatè ORDEDH Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou laprès ORDEDH SIT-IN POU MADI 7 JEN 2022 KONT MOVE SÈVIS, DOUVAN KONPAYI TELEFÒN DIGICEL. Madi 31 me 2022 ((rezonodwes.com))-- Òganizasyon pwomosyon ak defans dwa fondamantal yo ORDEDH konsatate ak anpil emosyon zak malonèt konpayi telefòn yo pandan dènye jou sa yo. ORDEDH atravè komisyon sou dwa konsomatè li, remake depi plizyè lane,", "domain": "rezonodwes.com", "date": "2025-11-07 21:56:01", "url": "https://rezonodwes.com/?p=279429", "image_url": null, "xglm_generated_text_wo_prompt": "icle with similar tone."}
{"title": "Kreyòl Lang Lasyans : gwo chita pale fèt nan otèl El Rancho - Rezo Nòdwès", "text": "Kreyòl Lang Lasyans Mèkredi 25 me 2022 ((rezonodwes.com))– Kreyòl Lang Lasyans se sou tèm sa a yon gwo chita pale fèt nan otèl El Rancho, nan jounen 25 me 2022. Konferans deba sa a sou enpotans Kreyòl la ki se yon zouti pou fè Lasyans vanse rive fèt nan tèt kole MIT-Ayiti, Ajans Vasca de kooperasyon pou devlopman, ak sipò Ministè Edikasyon ak Fòmasyon Pwofesyonèl ansanm ak Anbasad lespay ki finanse aktivite sa a. Anpil gwo Pwofesyonèl, espesyalis nan lang, kad nan ministè a ak etidyan nan inivèsite patisipe nan chita tande sa a. Depi Dondon nan Nò peyi kote li te nan vizit, Minis MANIGAT te pran lapawòl e salye aktivite sa a ki byenvini nan jefò ministè ap fè pou kreyòl la jwenn plas li totalkapital nan aprantisaj timoun yo nan premye ane lekòl la. Minis lan ankouraje tout inisyativ konsa k ap pèmèt nou vanse pi devan ak lang kreyòl la ki soude tout ayisyen kòm zouti pou kominike youn ak lòt. Pou minis la, lè ayisyen pi byen metrize lang manman l, kreyòl la,lap pèmèt li aprann pi byen lòt lang ki nan mond sitou sa ki nan anviwonman imedya Ayiti yo.Profesè Michel Degraff youn nan responsab MIT-AYITI ak Rogeda Dorcé Dorcil, prezidan Akademi kreyòl, salye aksyon ak denye travay ministè a ap fè koulye a nan kore kreyòl la pi byen nan lekòl yo e defann pwodiksyon materyèl didaktik nan lang kreyòl. Minis MANIGAT di li kwè patenarya MENFP ak plizyè enstitisyon ap pèmèt nou vanse pi byen e reyisi tout inityativ pou kore kreyòl la pandan nou dwe rete louvri, dapre li, ak tout lòg lang ki kontribye nan fè vanse Lasyans nan mond lan. MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kreyòl Lang Lasyans Mèkredi 25 me 2022 ((rezonodwes.com))-- Kreyòl Lang Lasyans se sou tèm sa a yon gwo chita pale fèt nan otèl El Rancho, nan jounen 25 me 2022. Konferans deba sa a sou enpotans Kreyòl la ki se yon zouti pou fè Lasyans vanse rive fèt nan tèt kole MIT-Ayiti, Ajans Vasca de", "domain": "rezonodwes.com", "date": "2025-11-07 21:56:03", "url": "https://rezonodwes.com/?p=278970", "image_url": null, "xglm_generated_text_wo_prompt": "ontinue this article with similar tone."}
{"title": "Ansyen depite KADOA yo mande pou dosye reparasyon ak restitisyon an rete vivan - Rezo Nòdwès", "text": "Pòtoprens, Mèkredi 25 Me 2022 ((rezonodwes.com))– Nòt Pou Laprès Kenbe  Dosye reparasyon ak restitisyon pou dèt Endepandans peyi  DAyiti vivan se yon devwa pou tout vrè patriyòt. Kolektif Ansyen Depite Opozisyon ak Alye l yo (KADOA) mete chapo l byen ba pou l salye pèp Ayisyen an. KADOA pwofite okazyon sa pou l di onè respè ak jounalis etranje sa yo ki montre ke yo gen konsyans lè yo ba  Ayiti rezon nan pote plis limyè sou krim sa peyi Lafrans te fè sou nou, kote nap peye konsekans lan jouk jounen jodia. Jounalis tèt doubout sa yo : Matt Apuzzo, Constant Méheut, Selam Gebrekidan epi Catherine Porter kite tou konfime Etazini pandan okipasyon amerikèn nan, te kase bank santral Peyi nou, kote yo te pran lò ki te vo 5 san mil dola ameriken. KADOA pwofite menm okazyon an pou salye kouraj ansyen prezidan Jean Bertrand ARISTIDE ki te pran inityativ poul reklame plis pase 21 milya dola ameriken ke peyi Lafrans dwe nou. Kék Ayisyen ak Ayisyèn, nan vye ògèy ak hèn fatrisid, te pito kore Lafrans pou l pa remèt Ayiti kòb restitisyon an. Anpil ladan yo te pito siyen petisyon kont demach nòb pouvwa lavalas la e yo te pito kouche nan menm kabann ak kriminèl, kolon blan pou kidnape Ansyen Prezidan an olye yo te pote kole pou defann enterè peyi a.  Sak te pi grav la, Premye minis GNB Gerard LATORTU kite gen kòm minis lakilti Magali Comeau  DENIS te al jis nan Peyi Lafrans  pou lal deklare Ayiti pagen dwa reklame kòb restitisyon an. KADOA ap di menm jan Ak JEZIKRI : « Papa Desalin, padone yo, yo pat konn sa yo tap fè a ». Demach la gen baz legal. Lafrans pran yon lwa kote l rekonèt lesklavaj kòm yon krim kont limanite. Kidonk bouwo yo rekonèt yo te fè yon krim san parèy sou Ayiti. Paske Ayiti te pran lendepandans li, 21 lane aprè Lafrans debake ak gwo zam li kase kès Leta lè l oblije peyi a pou l peye dèt endepandans li. Apre te gen anviwon 30 palmantè Fransè ki te sipòte kòz la, menm yon Presidan fransè vinn rekonèt Lafrans gen yon dèt anvè Ayiti.  Lafrans admèt li te fè yon gwo krim sou Ayiti. Se vre Ayiti paka foure Lafrans nan prizon, men Lafrans dwe Ayiti reparasyon ak restitisyon. Yon dosye konsa, kèlkilanswa peyi a ta pral privilejye vwa diplomatik, vwa negosyasyon oubyen abritaj, premye devwa peyi viktim nan se denonse krim nan e se prezidan peyi a ki gen lejitimite ak kapasite pou sa. Jodi a, KADOA mande tout Ayisyen mete vye ògèy yo sou koute, kontinye goumen pou mete nan tèt peyi a otorite konsekan pou fè tranzisyon an, mete kondisyon pou reyalize bon jan eleksyon, epi mete tèt nou ansanm pou nal chache kòb reparasyon ak restitisyon an. Pou otantifikasyon : Ansyen Depite Vikerson GARNIER Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, Mèkredi 25 Me 2022 ((rezonodwes.com))-- Nòt Pou Laprès Kenbe Dosye reparasyon ak restitisyon pou dèt Endepandans peyi DAyiti vivan se yon devwa pou tout vrè patriyòt. Kolektif Ansyen Depite Opozisyon ak Alye l yo (KADOA) mete chapo l byen ba pou l salye pèp Ayisyen an. KADOA pwofite okazyon sa pou l di onè respè", "domain": "rezonodwes.com", "date": "2025-11-07 21:56:05", "url": "https://rezonodwes.com/?p=278895", "image_url": null, "xglm_generated_text_wo_prompt": "this article with similar tone."}
{"title": "Ayiti Koupe Fache : KWONIK # 5 - Rezo Nòdwès", "text": "Raoul Gérard Mèkredi 11 me 2022 ((rezonodwes.com))– Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon.Ayiti Koupe Fache ap prezante nou Kwonik #5 sou sitiyasyon jenn yo ann Ayiti jodi a, an patikilye jèn etidyan yo, jèn chomè yo, jèn ouvriye yo, jèn travayè, jèn peyizan. Yo nan Kan Pèp la an jeneral. Kan Pèp la se ansanm klas sosyal domine, oprime ak esplwate nan sosyete a.Popilasyon Ayiti jèn anpil. Dapre dènye statistik LONI, gen anviwon 11 milyon 600 mil moun k ap viv ann Ayiti jounen jodiya. Plis pase mwatye moun ki viv ann Ayiti gen mwens pase 25 an, konpare ak Etazini, kote mwatye popilasyon an gen plis pase 38 an. An mwayèn, moun ann Ayiti viv jiska 65 an, konpare ak Etazini kote moun an mwayèn viv jiska 76 an. Kidonk, Ayiti se yon peyi jèn moun. Se jèn moun Ayiti yo ki gen pou pran devan nan konstwi avni Ayiti. Si pou n gen yon demen miyò, lespwa nou nan men jèn yo. Sa esplike devouman paran yo nan mas popilè yo ki fè gwo sakrifis pou pitit yo jwenn pi bon ledikasyon yo ka fè yo jwenn. Men jèn yo ann Ayiti anfas anpil gwo difikilte: reyalite lavi a ann Ayiti san pitye pou bèl rèv ak lespwa malere. Jan Moris Siksto te konn di: ou te mèt gen dis plòm, ou te mèt gen ven plòm, ou te mèt gen 100 plòm… pòt baryè a ret fèmen. Sou 100 etidyan ki diplome ak bèl nòt, pa menm gen yon dizèn k ap jwenn yon travay ki kadre ak nivo etid yo. E nan pi fò ka yo, se moun ou konnen ki konn moun ki ka fè w jwenn yon debouche. Nan sitiyasyon malouk sa a, anpil jenn ap reve kite peyi a pou ale chache lavi nan lòt peyi. Nan lane 2017 la sèlman, te gen 200,000 jenn fanm ak gason ki te pati pou peyi Chili ak Brezil, sitèlman jenn sa yo pat wè okenn lavni pou tèt yo ann Ayiti. Anpil nan jenn moun sa yo te fini lekòl. Se yon gwo pèt pou Ayiti. Nan 12 lane ki sot pase la a, leta pouri a louvri vant peyi a pou tout kalite vye mès penetre jenès peyi a. Se “lekòl” lage nètalkole tètkaleman. Phtk alatèt peyi a, osèvis klas dominan reyaksyonè yo, pouse jenès la nan debòch san limit. Leta pouri a, diferan gouvènman yo, klas reyaksyonè yo, politisyen yo, peyi enperyalis yo/core group mete gwo zam fannfwa tout kalite nan men yon bann gang, epi yo federe gang/milis paramilitè ame asasen sa yo k ap rekrite yon pakèt jèn.Kidonk, nan mitan tout mizè, tout povrete, lavichè ak chomaj nan mitan mas popilè yo, klas reyaksyonè yo ap soudwaye yon bann jenn fanm ak gason nan move zafè, nan devègonday, nan pèdisyon, nan dejeneresans. Sa vin lakoz nou gen pòsyon nan yon jenerasyon jenn moun ki atèplat, ki pèdi, ki san bousòl.Atoutsa, gen jenn ki pa dakò viv nan kondisyon sa yo e ki wè nesesite chanjman. Sepandan anpil nan jenn fanm ak jenn gason sa yo pran nan w kouran politik politisyen ki limite ou bloke orizon yo sou sa ki pou fèt reyèlman pou chanje kondisyon sosyal mas popilè yo. Politisyen sa yo ba yo anpil koutba. Lè politisyen yo rive nan souse manmèl la, ap ranpli pòch yo ak milyonven, yo annik kite pi fò nan jèn sa yo dèyè. Men anpil nan jenn fanm ak jenn gason sa yo kontinye fè laviwonndede ozalantou politisyen vyeratdokale yo akoz yo pa wè okenn lòt altènativ. Men gen dòt jenn fanm ak jenn gason tou ki rive kenbe diyite yo. Lè yo gen chans, yo ka rive entegre divès chan aktivite ekonomik kote yo vann fòs travay yo, menm lòske se pou yon salè mizè. Boujwa yo ak grandon yo nonsèlman ap eksplwate yo san limit men tou konn gen anpil agresyon ak represyon sou yo nan travay yo. Sepandan san yo ka poko rann yo kont de sa, se jenn fanm ak jenn gason sa yo ki gen potansyèl reyèl pou reprezante lavni mas popilè yo ap chache a. Menm lòske yo ka dekouraje anfas difikilte lavi yo, yo gen potansyèl pou gonfle fòs yo, gonfle kouraj yo ak kanmarad parèy yo pou rantre nan batay pou chanje konsidyon lavi yo ansanm. Batay kolektif sa a se li sèl ki pote yon lespwa vre, jouktan nou tout nan mas popilè yo rive chavire chapant pouri sosyete Ayisyen an. Se nan goumen ansanm n ap rive konprann batay nou pa batay yon grenn moun anfas yon kolòn devèn, men se batay yon pèp pou libere tèt li. Men temwayaj you ouvriyez nan faktori zòn franch Kodevi Wanament : « Mouche Leta,… kite m poze w kèk kesyon: Eske m pa ka itil peyi m ? M te bezwen pase 4 lane nan linivèsite pou m te vin ouvriye k ap travay pou 5 mil goud chak 15 jou ? Eske se pati pou m pati kite peyi a pou m rive fè bonè m ? Kijan jèn ka fè avni peyi a si nou kangannen tout jefò y ap fè ? Kijan n santi nou lè pitit sòyèt ap pase tray konsa pandan n ap piyafe sou do yo ? Si n sispann krache sou diyite nasyon an nan fè bèl diskou san konviksyon pou n panse vrè pwoblèm peyi a, sa ap anpeche nou moun ? Ki mòd Leta ou ye menm ? Ou mande m pou m al lekòl, m ale jiskaske m gen diplòm, kounye a kisa m dwe fè ? Pran zam ? Kite peyi a ? M ap raple ke se pa ladesann yo banm sou ti bout tè sa : Ayiti se pou nou tout. Se swa l pa bon pou nou tout, oubyen l bon pou nou tout ! »Kwonik sa a pral eseye dechifre diferan rezon ki akouche reyalite malouk sa a an Ayiti ankò plis pase nan anpil lòt peyi. Premye konsiderasyon nou ka fè, se yon konsiderasyon ki konsène tout peyi an jeneral. Se chapant soyete yo ki detèmine ki plas ki genyen pou diferan moun, kit se plas pou ouvriye, kit se plas pou patwon, kit se plas pou enjenyè, kit se plas pou avoka, kit se plas pou agwonòm, kit se plas pou kontab, kit se plas pou pwofesè, kit se plas pou chofè, kit se plas pou bèf chèn… Ki vle di, plas yo limite. Se pa yon diplom ki ka fè w jwenn yon plas si pa gen plas ankò.Youn nan pwoblèm nou ann Ayiti se pa gen plas ankò. Prèske tout plas yo fin ranpli, esepte plas nan Chomeko. Se sa k fè tipeyizan pòv janbe fwontyè Dominikani, etidyan diplome al chèche travay koud rad nan faktori pou defann lavi yo. Se sa k fè anpil jèn met lespwa yo sou yon paspò dekolaj, you kanntè, osnon yon biyè avyon pou al ateri nan yon peyi yo pa menm konn pale lang li. Oubyen yo tonbe nan trafik gang ak mafya.Chapant Ayiti kofre. Ekonomi Ayiti kokobe. Ann chache konprann poukisa. Ayiti se yon peyi domine depandan, anba kontwòl klas dominan lokal sousou puisans enpeyalis yo, sa nou konn rele Core Group lan. La menm nou ka degaje 2 faktè prensipal: nati anti-nasyonal klas dominan lokal yo epi dominasyon gwo puisans etranje yo sou Ayiti, sètadi dominasyon enpeyalis lan. 1.   Klas dominan lokal yo, sètadi lelit ki opouvwa ak sa ki chita sou tèt nou yo toupatou nan peyi a, yo tout anti-nasyonal. Boujwa bòdmè yo ak boujwa soutretans yo (sa nou ka rele boujwazi konpradò a), yo asosye ak yon pakèt gwo konpayi etranje, e yo manje nan menm asyèt ak kapitalis etranje yo. Boujwa granmanjè nan leta a, sa nou konn rele boujwazi biwokratik lan, yo fè bè yo nan konminezon, malvèsasyon, vòl ak piyaj kès leta a, asosyasyon malfektè dilè dwòg ak kontrebandye, elatriye… 2.   Dezyèm gwo faktè ki bloke devlopman peyi a, ki kofre chapant peyi a epi ki fè ekonomi peyi a kokobe, se dominasyon gwo puisans etranje yo sou prèske tout sa k ap pase ann Ayiti. Se sa nou rele dominasyon enpeyalis lan. Envazyon, lokipasyon, koudeta, kore diktatè sanginè, asèvisman politik nasyonal yo anba dèt etranje… tout pou benefisye enpeyalis yo. Nou ka konstate rezilta 2 gwo faktè sa yo jounen jodiya ann Ayiti: Chapant Ayiti kofre. Ekonomi Ayiti kokobe. Jèn yo ann Ayiti san zespwa. Asosye sousou vann peyi yo ki nan tèt leta a oubyen sa k ap konspire pou yo rive sou fotèy boure a, yo tout se aplikan pou ranpli menm djòb lan: aplike plan enpeyalis lan, plan FMI a. Se konsa nou te wè gouvènman Lavalas yo devalorize goud la, retire taks ladwàn epi louvri peyi a bay pwodui enpòte: diri, poul, pèpè…, privatize endistri nasyonal yo, enstale zòn franch Kodevi nan Karakòl sou tè ki pi fètil yo, redui leta a, redui tout pwogram asistans soysal yo… Se konsa tou nou te wè rejim PHTK yo deklare: “Haiti is open for business”, ki vle di sousou vann peyi yo pare pou met plis zòn franch salè mizè, vann kontra konseyon minyè, fè bèl plaj pou touris etranje, epi bay konsesyon pou plantasyon agrikòl pwodui pou lespòtasyon, pandan y ap konbine pou vann dwòg, zam ak kontrebann, pandan y ap vide kès leta a. Nan 2 pwochen kwonik Ayiti Koupe Fache n ap gen pou nou rete ak plis detay sou chak nan 2 gwo faktè sa nou te mansyone yo: nati restavèk, sousou, anti-nasyonal klas dominan yo epi dominasyon enpeyalis lan k ap kofre Ayiti, k ap kokobe ekonomi peyi a.  Nou kwè li enpòtan pou jèn k ap reflechi sou lavni yo rive konprann sitiyasyon n ap viv jounen jodiya pou nou koupe fache tout bon ak fo solisyon kaka poul pou bè.Kidonk, si w se yon jèn ann Ayiti k ap reflechi sou avni w, jounen jodiya ou dwe klè: se sèl yon chanjman radikal transfòmasyon chapant sosyete a ki ka ofri w yon demn miyò. Chapant sosyete a pouri, leta a pouri, gouvènman yo entatad. Lespwa nou menm Jenn fanm ak Jenn gason se pa entegrasyon leta/gouvènman pouri a. Lespwa nou se rantre nan batay otonòm pou demantèlman leta/gouvènman sa a pou Kan Pèp la rekonstwi depi kounye a yon leta demokratik popilè tou nouvo ak Travayè kòm potomitan. Lespwa nou pa ka nonplis nan diferan akò ki al chèche benediksyon anbasad meriken an, paske nou deja wè ki sa benediksyon sa a vle di: se plis mizè pou malere, plis avantaj pou granmanjè ak gwo konpayi miltinasyonal yo. Sèl lespwa nou se nan gonfle fòs nou, òganize klas ki gen yon enterè nan yon chanjman tout bon vre pou chavire sitiyasyon malpataje sa a k ap gangrennen peyi a.Se sa ki fè, nou menm nan Ayiti Koupe Fache, nou di fòk nou koupe fache tout bon vre. Fòk nou sispann mache dèyè kandida, sispann sèvi kòm kapòt politisyen. Se leta a menm ki pou chavire. Se yon nouvo leta, anba kontwòl mas yo ki pou kanpe. Se lit òganize otonòm travayè ki pou sòti peyi a nan twou santi li ye a. Se lit òganize otonòm kan pèp la ki ka transfòme peyi nou, pou nou tout kapab viv ak lespwa yon demen miyò. Viv Lit Demokratik Òganize Otonòm Kan Pèp la ak Travayè Kòm Potomitan! https://www.youtube.com/watch?v=qB-gmiZ4O_g Kawonabo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Raoul Gérard Mèkredi 11 me 2022 ((rezonodwes.com))-- Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon.Ayiti Koupe Fache ap prezante nou Kwonik #5 sou sitiyasyon jenn yo ann Ayiti jodi a, an", "domain": "rezonodwes.com", "date": "2025-11-07 21:56:06", "url": "https://rezonodwes.com/?p=277807", "image_url": null, "xglm_generated_text_wo_prompt": "promis. Continue this article with similar tone. ."}
{"title": "Abitan nan Bèlvi Lamontay denonse arestasyon gwo ponyèt Jij Matthieu Chanlatte fè sou Castel Desrose - Rezo Nòdwès", "text": "Nòt pou Laprès Petyonvil, 28 avril 2022 ((rezonodwes.com))– Abitan nan katye Bosye ki chita kò l nan katriyèm Seksyon Kominal Bèlvi Lamontay (tou pre Bwa Mokèt ak Malik) salye tout moun alawonnbadè epi voye gwo kout chapo pout tout sitwayen onèt k ap batay pou bon jan Jistis tabli nan peyi Dayiti. Yo pwofite, nan nòt sila, denonse arestasyon gwo ponyèt Jij Matthieu Chanlatte fè sou sitwayen Castel Desrose, 72 lane, jou ki te madi 5 avril 2022 a. Jou sa, bò 11 zè nan maten, yon bakòp lapolis debake sou katye a epi pote ale Castel Desrose san yo pa prezante okenn manda. Se lè fanmi an desann nan komisarya Petyonvil, yo prezante yo yon fotokopi yon swadizan manda ki chaje ak erè materyèl. Ladan l Jij Matthieu Chanlatte mande pou yo mennen ba li yon moun ki rele « Castel Desroche » pou « Tantativ asasina ak menas lanmò. » Anplis swadizan manda sa a pa di kiyès « Castel Desroche »  la te fè tantativ asasinen, ni kiyès li te menase lanmò.Menm jou a, san pran tan, polisye yo desann ak Castel Desrose pou li al prezante devan Jij Matthieu Chanlatte nan Palè Jistis (Pakè) san prezans yon avoka. Lè yo rive avè l, jij la deklare nan telefòn li endisponib e mande pou yo fèmen Castel Desrose nan komisarya Petyonvil. Malgre tout tantativ avoka fanmi an ak tout lòt moun fè bò kote Jij Matthieu Chanlatte nan jou a, li deklare yo li endisponib. Arestasyon gwo ponyèt sa lage gwo kè sote nan mitan fanmi viktim nan ak tout fanmi ki sou katye a lè nou sonje tribinal gen plizyè mwa depi li pa fonksyone. Ni jij ni avoka pa desann devan Pakè pou al patisipe nan seyans. Nou menm sitwayen katye Bosye, nou ta renmen konnen : sou ki baz e pa ki mwayen jij la desènnen manda sa? Ki Jistis tou ki ba li dwa arete yon moun san li pa ba li manda konparisyon? Ki Jistis ki ba li dwa desènnen yon manda san mansyone non pleyan an? Sitwayen katye a gen pi gwo kè sote toujou lè yo sonje nan lane 2016 ak 2017, kabinè Pierrot ki gen nan tèt li Mèt Billingston J. Pierrot ansanm ak asosye l tankou Pierre Marie Michel, Michelet Dossous ak Yves Lundy te konn mete ansanm ak lapolis pou vin simaye latwoublay nan mitan fanmi sou katye a. Moun nou site yo la deklare yo reprezante eritye yon sèten Magdalaine Charles ki gen anviwon 250 kawo tè nan Seksyon kominal la ki bònnen jouk nan galèt Maryanman. Yon senkantèn fanmi rete nan katye a depi plizyè jenerasyon, yo posede pwopriyete yo legalman. Youn nan yo pa gen zansèt yo ki siyen Charles. Epi tou 250 kawo tè lajman depase seksyon kominal la. Abitan nan katye Bosye pwofite lanse yon pinga bay tout moun, kèlkeswa tit li pote a, ki gen move entansyon sou zafè moun epi ki kwè yo ka vin fè zak maspinay sou sitwayen onèt. Nou denonse anplis tou konfyolo polisye nan komisarya Petyonvil ap mennen ak bann malonnèt sa yo pou vin kraze zo popilasyon moun katye Bosye. Enfòmasyon ki deja ap sikile fè konnen gen arestasyon ki prevwa kont plizyè moun k ap viv nan katye a ak menm kalite manda lapolis te bay kont sitwayen Castel Desrose la. Kiyès k ap ba nou sekirite lè se lapolis li menm ki rantre nan move zak sa yo pou li vin pran maspinnen popilasyon an ? Paske nou kwè nan Lajistis, pwopriyetè katye a angaje depi plizyè lane yon kabinè avoka ki mennen dosye a devan Tribinal. Plizyè plent deja pote fòmèlman devan divès biwo dwa moun k ap mennen bon jan ankèt sou dosye sa a. Viv Ayiti ! Viv yon Leta Demokratik ! Fanmi ki siyen nòt sa: Fanmi DESROSE Fanmi LOISEAU Fanmi OCCENAT Fanmi JOSEPH Fanmi DÉSIR Fanmi GEORGES Fanmi Jean-Paul Fanmi LAGUERRE Fanmi VICTOR Fanmi GILBERT Fanmi CAZEAU Fanmi ALEXANDRE Fanmi MALIQUE Fanmi ANTOINE Fanmi DORLÉUS Fanmi GABEAU Fanmi PRÉNOR Fanmi PROPHĖTE Fanmi MOÏSE Fanmi DOMERÇANT Fanmi ALCIMÉ Fanmi LOUIS Fanmi JEAN Fanmi PAULIN Fanmi BEAUBRUN Fanmi ALBERT Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou Laprès Petyonvil, 28 avril 2022 ((rezonodwes.com))-- Abitan nan katye Bosye ki chita kò l nan katriyèm Seksyon Kominal Bèlvi Lamontay (tou pre Bwa Mokèt ak Malik) salye tout moun alawonnbadè epi voye gwo kout chapo pout tout sitwayen onèt k ap batay pou bon jan Jistis tabli nan peyi Dayiti. Yo pwofite, nan", "domain": "rezonodwes.com", "date": "2025-11-07 21:56:08", "url": "https://rezonodwes.com/?p=276657", "image_url": null, "xglm_generated_text_wo_prompt": "ntinue this article with similar tone."}
{"title": "« VA » ak « VAR » ap vale teren - Rezo Nòdwès", "text": "Mercredi 20 avril 2022 ((rezonodwes.com))– Nou siyale sa deja nan plizyè tèks nou pibliye: kapasite pèp haytien genyen pou envante, transfòme epi adapte li fas a divès sitiyasyon ki parèt devan li se yon eleman ki atire atansyon chak jou pi plis. E sa dwe yon preyokipasyon pou chèchè nan domèn sosyoloji, lengwistik, kominikasyon, elatriye..  Jodi a, n ap gade kijan mo « VA », « VAR » pran divès sans nan sosyete haytien an. Mo VA te deja tabli kò li byen fon nan kilti nou, nan pratik nou, nan kotidyen epi nan echanj nou gen ak moun. Menm si VA pa pote menm chaj semantik ak lòt « VAR » ki fenk ap antre nan sosyete nou an, men nou pral montre tou kèk kote de (2) VA / VAR yo ka kwaze. Premye « VA »  n ap abòde nan tèks sa senbolize souvan yon pinga, yon entèdiksyon pou yon moun fè oubyen pa fè yon aksyon, yon menas, yon defi, yon mizangad, kidonk, moun nan ba ou VA. Egzanp: (mwen ba w « VA » pou w mete pye w Repiblik Dominikèn apre Dominiken fin masakre tout konpatriyòt nou sa yo!) Oubyen, (mwen ba w VA pou w pa ale Pòmago demen.) Haytien te deja abitye ak espresyon sa e yo konnen sa li vle di. Nan plas VA sa nou ka mete DEFI. (Mwen ba w DEFI touche Bib mwen an= mwen bay VA pou w touche bib la!). Dezyèm sans VA genyen. VA ka senbolize madichon tou. Paregzanp: (Michèl sanble gen VA nan bouda l wi depi li ka gen kè pase Matisan oubyen Andre sanble gen VA nan kò l si m wè li antre nan lakou sa. » Nan premye egzanp lan, nou wè kijan VA ka kwaze ak VAR. Se tankou Michèl gen VA / MADICHON si li gen kouraj al pase nan VAR/MATISAN. Premye VA = MADICHON; lòt VAR = ZÒN DANJERE /MATISAN. Kidonk, ni Andre ni Michel, tou de (2) sanble gen madichon si yo rive poze koulè aksyon sila yo. Gen granmoun ki pale de POUSE. Mouche sa sanble gen yon pouse nan kò li. Pouse=VA=Madichon=Giyon=Pichon. Kounye a, an nou gade « VAR » oubyen « VA » an kreyòl haytien. VAR sa se yon sistèm FIFA antre nan zafè  abitraj nan Foutbòl pou ede Abit yo wè kèk detay je pa ka byen wè. Apre aksyon, paregzanp, abit la ka ale nan VAR pou gade si gòl la pa gen yon erè ladan. Souvan, nou konn tande fanatik yo di: (Abit la ta dwe al nan VAR pou li gade si aksyon sa pa gen fot. » Yon lòt sans, lòt chaj semantik « VAR » FIFA ap pran nan sosyete haytien an. (Vaval abite Kafou l ap travay Dèlma. Chakjou, li oblije pase nan « VAR, VA » pou li vin travay.) Oubyen, (gade kijan Leta haytien pa respekte lavi moun. Sa gen 2 zan, pou yon malere ale nan Sid, li oblije pase nan VAR/VA.) Kidonk, Matisan vin tounen yon zòn malèpandye. Nan sans sa, yo itilize mo VAR / VA pou esprime: danje, malè, zòn danje, espas lanmò, zòn tètchaje… Yon moun ki deside pase Matisan, se deside fè fas ak VAR / VA. Se espoze lavi fas a bandi ki ka louvri katouch sou moun, moto, machin, elatriye. Lapolis bay zòn sa legen. Dayè, Lapolis te bezwen ale Okay pou al siveye byen boujwa ak ayewopò Okay la se nan chimen dekoupe yo te pase. Sa vle di, nan VAR/VA Matisan menm otorite Leta nan kanpe lwen. Nan sans sa, VAR/VA Matisan kz siyifi DEFI, MEN M KRACHE VIN PILE L. Se yon gwo DEFI bandi yo bay Lapolis ak tout otorite nan Leta. Bandi yo di Leta: (Nou ba w VA mete pye w Matisan (yon VA) ki anba je tout Anbasad, Leta, ONG, Nasyonzini ki dayè, reprezantan Nasyonzini te bat bravo pou federasyon gang yo an G9 li twouve ki se yon bèl aksyon. Boutofen, ni VA ni VAR, yo chak pran yon sans suivan kontèks la. Sofke, nou wè gen yon pwogresyon semantik nan itilizasyon / izaj Haytien ak VAR FIFA. Iléus PAPILLON Prezidan Observatoire Patrimoine observatoirepatrimoine.ht@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mercredi 20 avril 2022 ((rezonodwes.com))-- Nou siyale sa deja nan plizyè tèks nou pibliye: kapasite pèp haytien genyen pou envante, transfòme epi adapte li fas a divès sitiyasyon ki parèt devan li se yon eleman ki atire atansyon chak jou pi plis. E sa dwe yon preyokipasyon pou chèchè nan domèn sosyoloji, lengwistik, kominikasyon, elatriye..", "domain": "rezonodwes.com", "date": "2025-11-07 21:56:09", "url": "https://rezonodwes.com/?p=275720", "image_url": null, "xglm_generated_text_wo_prompt": "ntinue this article with similar tone."}
{"title": "remə nisəns se nouvo son sa 35Zile alyas Ab_Salyann Tha God pote pou nou - Rezo Nòdwès", "text": "remə ˈnisəns se nouvo son sa 35 Zile alyas Ab_Salyann Tha God pote pou nou Samedi 16 avril 2022 ((rezonodwes.com))– 35 zile alyas Ab_Salyann The God se yon rapè ondègrawonn ki enfliyanse pwodiksyon mizik rap an ayiti  nan fason l rape ak konstwi zèv li. Atis la gen 9 albòm nan repètwa l ak plis pase 20 lane karyè kòm mizisyen. Pwosesis kreyasyon Ab Salyann The God rive ranmase nòt ki sòti arebò mòn poul plase yo nan yon mizik ki kale lavil ki se mizik rap. Jou ki te 15 avril la, atis la deside sòti yon nouvo mizik pou anonse pwochen pwojè li ki se yon EP (Extented Play) anba labèl (Label) Intemporel music kap pote non Klate fè nwè. Nan sans sa, nou te fon ti bat bouch ak li pou Rezonodwes ak Enfo7. Bidler Nelson : Bonjou  Ab_Salyann The God  ! Eskew kab fon ti pale nou de nouvo mizik ou a, reməˈnisəns ? Ab Salyann : Lide a se pataje ak moun ki adere ak kilti  Hip Hop la yon ansanm gwoup ak atis ki te enflyanse kreyasyon m yo. Bidler Nelson : Ou kab pale nou de kolaborasyonw ak Jay Dee B pou mizik sa ? Ab Salyann The God : Se pa premye kolaborasyon m ak Jay Dee B. Nou te nan menm kolektif ki se A5. Nou se malad jan mizikal ki rele RnB. Nou te toujou nan yon dinamik pataje mizik rnb n ap koute. M s on gwo fanatik gwoup tankou Dru Hill, 112, Total. Atis tankou : Carl Thomas, Bobby Brown, Tekitah elatriye. Bidler Nelson : Poukisa ou fè estil mizik sa ? Ab Salyann The God : Chwa prod lofi boon bap la vini de benkele pwodiktè Ep a. Misye te toujou ap fè m koute yo. M vin tèlman renmen  mòd prod sa yo, yon bon lè m rele frè a m di l m vle f on pwojè lofi boom bap ak  RnB.Epi l jis voye ban mw yon foldè ki gen anviwon 15 beats pou 5 mizik. Benkele s on piris ! Yon pasyone ! Bidler Nelson : Kilè wap sòti EP a ? Ab Salyann The God : Nou pap bay dat la s on pwojè sipriz. Men s on pwojè 5 wòch dife :Benkele pou beatBazoo pou miksaj ak mastè Vizyèl : Vladimir françoisMc : Ab_Salyann Tha God Fotografi : BenkeleArtwork : Djodjo Ayiti Bidler Nelson : Kisa fanatik ou yo kab atann ak nouvo pwojè sa ? Ab Salyann The God : M pa gen fanatik frè. M swete moun koute mizik sa ak yon zòrèy Hip Hop. Lyen nouvo mizik Ab Salyann The God la : Bidler Nelson bidlernelson@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "remə ˈnisəns se nouvo son sa 35 Zile alyas Ab_Salyann Tha God pote pou nou Samedi 16 avril 2022 ((rezonodwes.com))-- 35 zile alyas Ab_Salyann The God se yon rapè ondègrawonn ki enfliyanse pwodiksyon mizik rap an ayiti nan fason l rape ak konstwi zèv li. Atis la gen 9 albòm nan repètwa l ak plis", "domain": "rezonodwes.com", "date": "2025-11-07 21:56:11", "url": "https://rezonodwes.com/?p=275487", "image_url": null, "xglm_generated_text_wo_prompt": "e this article with similar tone."}
{"title": "Ki sa sa vle di, pwoteje lang franse ann Ayiti? - Rezo Nòdwès", "text": "yon tèks Hugues Saint-Fort Vandredi 15 avril 2022 ((rezonodwes.com))– Nan yon konferans li te bay nan inivèsite Indiana (Etazini), nan dat 1 er avril 2022, lengwis ayisyen Rochambeau Lainy di ke youn nan objektif li se « pwoteje lang franse ann Ayiti ». Se tout dwa yon sitwayen franse oswa yon Ayisyen ki ap travay pou gouvènman franse ann Ayiti, fè yon deklarasyon kon sa. Men, lè nou konnen ke Rochambeau Lainy se yon manm Akademi Kreyòl Ayisyen (AKA) li ye tou, nou oblije poze tèt nou anpil kesyon. Pa egzanp, ki enterè yon akademisyen nan AKA genyen pou li fè yon tèl deklarasyon ? Se vre ke tou de lang sa yo se lang ofisyèl Ayiti yo ye, men tout moun ki konnen istwa 2 lang sa yo ann Ayiti, ki konnen relasyon difisil yo te toujou genyen depi Ayiti te mete Lafrans deyò pou n tounen yon peyi endepandan, ap genyen pou li mete 2 men nan tèt. Pou nou byen konprann kontèks istorik, sosyal ak lengwistik deklarasyon sa a, an n sonje  analiz lengwis ayisyen Yves Dejean ki te pibliye yon liv an 1975, ki rele : « Dilemme en Haïti : français en péril ou péril français ? Yves Dejean te poze yon kesyon ki te fè anpil sans nan epòk sa a (an 1975). Prèske 50 lane apre, anpil chanjman rive fèt nan sitiyasyon sosyo-lengwistik Ayiti : kreyòl ayisyen nou an vin tounen youn nan 2 lang ofisyèl peyi a (lòt lang ofisyèl la toujou rete lang franse), genyen dekrè ministeryèl ki pwoklame kreyòl kòm « langue d’enseignement » e « langue enseignée », sistèm edikasyon Ayiti vin wè anpil chanjman, vin genyen yon òtograf ofisyèl pou lang kreyòl, vin genyen yon Akademi Kreyòl Ayisyen. Èske se paske chanjman sa yo te parèt tankou yon menas kont lang franse ke Rochambeau Lainy te jije fòk li bay tèt li misyon   pou li « pwoteje lang franse ann Ayiti » ? Ki kote Rochambeau Lainy wè menas sa a ? Li ta sanble, nan analiz  Rochambeau Lainy, avansman sosyo-lengwistik lang kreyòl la se gwo menas kont lang franse, epi menas la ta tèlman fò sa vin fè Rochambeau Lainy bay tèt li misyon pou l « pwoteje lang franse ann Ayiti ». Èske Akademisyen an pa janm reyalize yon sitiyasyon kote, pandan plis 200 lane ann Ayiti,  lang kreyòl pa ko janm jwe wòl li dwe jwe nan sosyete a.  Èske li ka esplike sa ki fè, malgre Kreyòl se  lang natif natal tout Ayisyen ki fèt epi grandi ann Ayiti, se pa lang sa a ki pi plis sèvi kòm zouti prensipal pou ansèyman nan sistèm edikasyon nou ? Kòm lengwis, Rochambeau Lainy dwe konnen ke premye lang ti moun yo se avèk li pwofesè yo dwe sèvi pou anseye. Kòm lengwis, Rochambeau Lainy dwe konnen,  sou plan lengwistik, nan pwen anyen ki fè lang kreyòl enferyè devan lang franse. Men, se pa sèlman nan lekòl yo nou jwenn yon rapò kote lang franse ap mete baboukèt sou lang kreyòl.  Nan yon pakèt lòt enstitisyon  anndan peyi an, tankou lajistis, ekonomi, administrasyon piblik…e latriye, se menm enjistis sa a nou jwenn. Eske pawòl sa a ke Rochambeau Lainy rakonte a, se yon pwovokasyon li ye, oswa èske misye se yon gwo nayif ki pa konprann enplikasyon pawòl li a ? Pou ki sa misye te di pawòl sa a ? Nan tout peyi ki nan zòn Karayib la e  ki te kolonize nan syèk pase yo, gen yon michan mouvman sosyo-politik ki leve kanpe kont abi, eksklizyon sosyal, ak lòt kalte  enjistis nan sistèm edikasyon yo. Kesyon lang nan peyi sa yo tounen yon kesyon fondamantal ki nan nannan batay pou liberasyon ak devlòpman. Yon lengwis ki gen jèvrin ak repondong ta dwe  denonse enjistis sosyal sa yo ki sèvi ak lang ansanm ak edikasyon  kòm zam pou dominasyon ak diskriminasyon. Yon lengwis ki gen jèvrin ak repondong ta dwe gen ase kapasite pou li analize epi esplike manigans ki dèyè  enjistis sosyal sa yo. Yon lengwis ki gen jèvrin ak repondong ta dwe konprann rapò ki genyen ant  yon lang ak yon sosyete. Mwen ta etone anpil si Rochambeau Lainy se yon gwo nayif li ye. Èske li kwè vrèman vre, misyon li se « pwoteje lang franse ann Ayiti ? ». Si repons lan se wi, genyen yon  gwo kesyon ki dwe poze tou suit lè sa a : ki sa l ap regle nan AKA ? Hugues Saint-Fort New York, avril 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "yon tèks Hugues Saint-Fort Vandredi 15 avril 2022 ((rezonodwes.com))-- Nan yon konferans li te bay nan inivèsite Indiana (Etazini), nan dat 1er avril 2022, lengwis ayisyen Rochambeau Lainy di ke youn nan objektif li se « pwoteje lang franse ann Ayiti ». Se tout dwa yon sitwayen franse oswa yon Ayisyen ki ap travay pou gouvènman franse ann", "domain": "rezonodwes.com", "date": "2025-11-07 21:56:12", "url": "https://rezonodwes.com/?p=275278", "image_url": null, "xglm_generated_text_wo_prompt": "ticle with similar tone."}
{"title": "Prezantasyon pwogram detaye kèk disiplin yo anseye nan Sant Edikasyon familyal yo - Rezo Nòdwès", "text": " Mèkredi 13 avril 2022 ((rezonodwes.com))– Se Jodi madi 12 avril 2022 a, ministè Edikasyon nasyonal ak Fòmasyon pwofesyonèl (MENFP) òganize nan Petyonvil yon atelye kote l prezante Pwogram detaye kèk disiplin tankou kuizin, patisri, restorasyon ak endistri otèl yo anseye nan Sant Edikasyon familyal yo, yo te rele nan tan pase Sant Ekonomi domestik. Tout moun ki te pran lapawòl nan kòmansman atelye sa a te mete anpil aksan sou enpòtans Sant sa yo, premye a te louvri pòt li nan lane 1947. Pi gwo objektif yo se amelyore kondisyon lavi moun k ap viv nan kouch defavorize yo – sila yo ki pa t ale lekòl ditou tankou sila yo ki pa t pase anpil tan lekòl, prensipalman jèn fi ak jèn dam -nan fasilite yo benefisye fòmasyon moral, pwofesyonèl, teknik epi klasik. Nan ouvèti atelye sa a, Sekretè d Eta Alfabetizasyon an te fè konnen òganizasyon atelye sa a se alafwa yon zak politik e teknik. Madan Sandra Jacques Suzette Michel Saint-Georges estime gen ijans pou lòt enstans nan Leta a soutni edikasyon non fòmèl la k ap fonksyone nan gwo difikilte. Sekretè d Eta rete kwè aktivite sa a fèt nan yon bon moman kote gen bon jan dispozisyon k ap pran pou fasilite mizannèv Politik nasyonal Alfabetizasyon an, men tou mizannèv Politik Edikasyon non fòmèl la tout aktè ki konsène yo gen tan mete yo dakò sou sa. Pwofesè Auguste D’Meza, ki te pran lapawòl nan non minis Nesmy Manigat, te atire atansyon tout asistans la sou kalite travay moun ki diplome nan Sant Edikasyon familyal yo ap fè. Yo pa aprann li ak ekri sèlman, yo fè pati kategori moun anndan peyi a k ap transfòme lavi, daprè sa li di. Auguste D’Meza bay garanti ministè Edikasyon nasyonal ak Biwo Sekretè d Eta Alfabetizasyon an ap kontinye pote ansanm dosye sa a ki vize bay Sant yo lòt vizay epi rann fòmasyon an pi byen adapte ak reyalite peyi a. « Jodi a n ap prezante pwogram detaye kèk disiplin tankou kuizin, patisri, restorasyon ak endistri otèl yo anseye nan Sant Edikasyon familyal. Se yon aktivite ki dwe pèmèt nou gade yon lòt fwa ankò fòmasyon k ap bay nan Sant yo, men tou chèche wè kòman nou kapab amelyoye kalite fòmasyon sa a pandan n ap chèche ranfòse Sant yo », se yon bout nan entèvansyon direktè Ansèyman fondamantal la te fè nan sikonstans la.Pou sa rive fèt, Kendy Nicolas gen konviksyon fòk tout aktè ki konsène nan Leta, tout patnè yo mete yo ansanm pou pote dosye sa pi byen, pi lwen posib. Sou bò pa l, reprezantan UNESCO a nan aktivite sa a te salye volonte politik minis Edikasyon nasyonal la ak Sekretè d Eta Alfabetizasyon an pou fè Edikasion non fòmèl la antre nan yon lòt dinamik. Selon Jean Luc Tondreau, UNESCO ap kontinye bay tout akonpayman ki nesesè pou ale nan sans sa a. Pandan tout atelye sa a, kèk monitris ak diplome te ekspoze plizyè nan travay yo reyalize. Pami yo, Marie Josee Vital ki sòti Ti Plas Kazo k ap travay depi karantan nan Sant Edikasyon familyal, Bertilia Blaise ki sòti Lilavwa ak Maudeline Thessier ki sòti Kwadèboukè te detaye bèl eksperyans y ap fè nan lavi a gras ak fòmasyon sa a. Nan finisman atelye a, patisipan yo mete sou pye yon komite k ap gen pou travay pou finalize pwogram nan.Fòmasyon nan Sant Edikasyon familyal yo dire twazan. Se 147 Sant k ap fonksyone anndan peyi a : 52 nan Latibonit, youn nan Nòdwès, 21 nan Nò, 11 nan Nòdès, 8 nan Lwès, 8 nan Nip, 13 nan Sid, 2 nan Plato Santral ak 31 nan Grandans. Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 13 avril 2022 ((rezonodwes.com))-- Se Jodi madi 12 avril 2022 a, ministè Edikasyon nasyonal ak Fòmasyon pwofesyonèl (MENFP) òganize nan Petyonvil yon atelye kote l prezante Pwogram detaye kèk disiplin tankou kuizin, patisri, restorasyon ak endistri otèl yo anseye nan Sant Edikasyon familyal yo, yo te rele nan tan pase Sant Ekonomi domestik. Tout", "domain": "rezonodwes.com", "date": "2025-11-07 21:56:14", "url": "https://rezonodwes.com/?p=275040", "image_url": null, "xglm_generated_text_wo_prompt": "ntinue this article with similar tone."}
{"title": "Non kèk ansyen prezidan nan ekspresyon popilè ann Ayiti - Rezo Nòdwès", "text": "NON KÈK ANSYEN PREZIDAN NAN ESPRESYON POPILÈ AN HAYTI Lendi 11 avril 2022 ((rezonodwes.com))– Premye pati Pandan tout istwa peyi Ayiti, evenman politik yo ak konpòtman  chèf Leta ayisyen yo souvan bay lang kreyòl ayisyen an okazyon pou nouri tèt li. Se konsa, nan tèks sila, nou pral wè kijan non kèk prezidan rive chita nan yon bann espresyon, fraz oubyen divès fòm langaj popilè. Yon lòt bò, nou remake, malgre ventnèf (29) lane pouvwa diktati kriminèl François DUVALIER ak pitit gason li, Jean-Claude DUVALIER sou pouvwa an Ayiti, nou pa rive jwenn okenn ekspresyon popilè ki fè referans ak non de (2) ChèfLeta sa yo. Sa ki dwe kòz sa? Pou kounyea, nou pa gen repons kesyon sila. Nan premye pati travay sa, n ap pataje 5 espresyon ki pote non plizyè ansyen ChèfLeta: 1. «Tankou mèt Jean Jacques» . Degaje w tankou Mèt Jean Jacques pou remèt liv la. Oubyen «M ap debouye m tankou Mèt Jean Jacques pou mwen fini etid la. (Sa vle di, degaje w jan w kanpab. Fè tout kalite jefò. «Tankou mèt Jean Jacques». Pwobableman, Nou te kwè espresyon sa ta fè referans ak bravou / ewoyis epi detèminasyon Jean Jacques DESSALINES ki te deplwaye tout kalite estrateji pou fè bout tè sa n ap viv ladan la vin lib devan Lafrans(pisans kolonyal nan epòk la). Yon lòt bò, gen lòt temwanyaj ki fè konnen, ekspresyon «Tankou Mèt Jean Jacques» la ta soti nan anekdòt sila : «te gen yon avoka ki te rele Mèt Jean Jacques ki te anfas Sténio VINCENT, ansyen prezidan Ayiti epi Avoka. Tou de (2) se te de (2) maton nan zafè pwofè, pledwaye nan tribinal. Yon jou, pandan yon pwosè, moun ki t ap asiste yo te di : Degaje w Mèt Jean Jacques.» Se la espresyon sa ta pran nesans. Nou rete louvri, si gen lòt esplikasyon. 2. «Nou pa konn ki mò ki touye Lanperè» (depi asasina premye chèf Leta nasyon an, Lajistis rete bèbè sou kesyon sa. Pa menm gen yon ankèt alewè pou idantifye otè entèlèktyèl krim sila. Nan sans sa, peyi a toujou pa konnen ki mò ki touye Lanperè. Se nan sans yo pa konnen poukisa, ki moun, pou ki rezon malfektè yo ta touye Lanperè. Men sa ki enteresan la, se kapasite lang kreyòl la genyen pou fè li fè s. Gade byen: nou pa konnen ki Mò ki touye lanmerè. Mo mò a pran fòm swa yon non ki poze aksyon oubyen yon kalifikatif pou konnen ki jan de mò, ki konplo, elatriye. 3. «Vwala Magloire» . Gen kote yo di: «Voilà Magloire qui n’est pas Eugène.» Nou pa konnen anpil koze sou espresyon sa. Sof, kòm nou konnen ansyen prezidan Paul Eugène MAGLOIRE(1950-1956) te renmen pran plezi li anpil… e se yon prezidan ki te chèlbè(bòzò, pou moun Okap), n ap mande èske se pa la espresyon sa soti? Si gen moun ki gen plis detay, pataje ak nou. 4. LESCOT «nan fiftiwann ou» . Espresyon sa pran chè nan ane 1940 yo. Ansyen prezidan Élie Léocardie LESCOT(1941-1946) te pete koken pou fè konnen manda li ap bout an 1951. E, an bon mètdam, mouche LESCOT te mennen tout kalite mannèv pou rete sou pouvwa. Pèp la, melanje ak etidyan, te pran lari pou di Élie LESCOT kòm ou di w ap kite pouvwa an 51 ebyen se nan «fiftiwann ou» n ap lage. Men kijan ekspresyon sa pran nesans… 5. «Mwen pa gen 5 kòb Lescot» . «Mwen pa gen yon penich Lescot» oubyen «mwen pa gen 5 kòb Lescot» (nou pa gen anpil detay sou espresyon sa.) Sèlman, li posib la pou pèp la fè referans ankò ak ansyen prezidan Élie Léocardie LESCOT. Kòm sou ansyen prezidan Élie Léocardie LESCOT peyi a te sou lagraba nan zafè kesyon finans ak ekonomi, èske espresyon sa pa ta marande ak reyalite sa nan ane 1940 yo? N ap fè rechèch rèdsèch sou kesyon sila. Nou va di plis nan dezyèm pati seri tèks sila yo Iléus PAPILLON Observatoire Patrimoine (OBPA) – observatoirepatrimoine.ht@gmail.com Photo : Par Mankaiti7,09 — Travail personnel, CC BY-SA 4.0, https://commons.wikimedia.org/w/index.php?curid=89604891 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NON KÈK ANSYEN PREZIDAN NAN ESPRESYON POPILÈ AN HAYTI Lendi 11 avril 2022 ((rezonodwes.com))-- Premye pati Pandan tout istwa peyi Ayiti, evenman politik yo ak konpòtman chèf Leta ayisyen yo souvan bay lang kreyòl ayisyen an okazyon pou nouri tèt li. Se konsa, nan tèks sila, nou pral wè kijan non kèk prezidan rive chita", "domain": "rezonodwes.com", "date": "2025-11-07 21:56:16", "url": "https://rezonodwes.com/?p=274860", "image_url": null, "xglm_generated_text_wo_prompt": ". Continue this article with similar tone."}
{"title": "Konbit : Solidarite ak RNDDH ki anba menas lanmò kriminèl PHTK yo - Rezo Nòdwès", "text": "Konbit Oganizasyon Politik Sendikal ak Popilè yo | Solidarite ak RNDDH ki anba menas lanmò kriminèl PHTK yo Konbit Oganizasyon Politik Sendikal ak Popilè yo denonse ak tout fòs li, menas lanmò kriminèl PHTK ak alye yo ap fè sou militan dwazimen RNDDH yo. Tout moun konnen, PHTK se yon kò mafya ki espesyalize nan fè krim san, vòl ak kidnapin. Nan sans sa a, nou pran oserye menas kriminèl PHTK yo ap fè sou militan Dwa Moun RNDDH yo. Se poutèt sa, yon delegasyon KONBIT la te prezan nan RNDDH nan mitan jounen vandredi 8 avril la pou n manifeste solidarite nou ak ekip la ki anba gwo menas asasen PHTK yo ki ta dwe dèyè bawo pou divès masak yo fè nan peyi a. KONBIT la mande tout moun k ap batay, pou yo pote solidarite yo bay militan RNDDH yo k ap fè yon travay serye nan peyi a, k ap riske vi yo pou defann dwa pèp Ayisyen an. KONBIT la kontinye ap raple pou tout moun, remèd kriminèl PHTK yo se dechouke rejim nan. Se nan sans sa a, KONBIT la bat yon gwo bravo pou tout moun ki te pote kole nan gwo mobilizasyon 29 mas la. Se pou sa, KONBI T la ap mande popilasyon an nan kat kwen peyi a ak nan dyaspora a, kontinye leve kanpe jouk nou jwenn bout rejim kriminèl PHTK a. Se pi bon fason pou nou mete yon bout nan masak rejim nan ap fè sou popilasyon an, nan piyaj y ap fè sou resous peyi a ak nan krim mafya PHTK yo ap fè sou moun k ap batay pou chanjman. Viktwa se pou pèp k ap batay ! Pou Konbit la : Josué MERILIEN Olriche JEAN PIERRE Jean Paul BASTIEN Guy NUMA Yvens FAUSTIN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Konbit Oganizasyon Politik Sendikal ak Popilè yo | Solidarite ak RNDDH ki anba menas lanmò kriminèl PHTK yo Konbit Oganizasyon Politik Sendikal ak Popilè yo denonse ak tout fòs li, menas lanmò kriminèl PHTK ak alye yo ap fè sou militan dwazimen RNDDH yo. Tout moun konnen, PHTK se yon kò mafya ki espesyalize", "domain": "rezonodwes.com", "date": "2025-11-07 21:56:19", "url": "https://rezonodwes.com/?p=274670", "image_url": null, "xglm_generated_text_wo_prompt": "ontinue this article with similar tone."}
{"title": "Audio|Anons Fèt Drapo 18 Me – Nan Washington, nou pral di Prezidan Biden « sispan’n sipòte kowonpi, kidnapè sou pouvwa an Ayiti » - Rezo Nòdwès", "text": "Boston, samedi 9 avril 2022 ((rezonodwes.com))–Oganizasyon dwa zimen NEHRO ak plizyè lòt òganizasyon ak mouvman sosyal nan dyaspora Aysyen ki nan Etazini, Kanada, la Frans…met tèt ansanm pou òganize mèkredi kap 18 Me 2022 a, Jou fèt Drapo-a Ble e Woug nou an, yon kokenn chenn mach pasifik nan Washington DC, kote tout gwo zotobre nan administrasyon Biden lan chita. Daprè òganizatè yo nan yon klip odyo ke yo voye bay jounal sitwayen endepandan Rezo Nòdwès , mach la kap kòmanse depi 10è nan maten mèkredi 18 me a, ap gen pou pase devan Kongrè-a (Capitole). Dapre yo, se yon fason pou yal remèsye Depite ak Senatè meriken yo pou tout bèl inisyativ yo pran pou Ayiti pa fin’n tonbe nèt nan deblozay kote Core Group, Binuh, OEA… foure’l ak bandi legal PHTK, yon veritab destriktè. « Nou pral di administrasyon Biden lan ke pèp Aysyen an fatige, twòp mounn ap mouri, twòp zam ap distribye nan peyi-a, siapann sipòte kowonpi, kowiptè, kidnapè nan tèt Leta Dayiti-a « . Mach sila sa ki gen pou dire 4 trè d’ tan depi 10 zè nan maten pou rive 2 zè nan aprèmidi, nan vil Washington, se pou fè tout ameriken konnen, daprè òganizatè yo ke jounal la kontakte, ke sitwayen an Ayiti menm jan ak mounn Ukraine ap soufri anpil tou. » Kidnapè ap asasine pèp aysyen chak jou « , la anba je Binuh ak rejim PHTK ki kreye gang yo, yo te kontinye pou di. « Abraham di sè tase », deklare manm mouvman sa a ki konte anpi sou Aysyen tou patou nan peyi Etazini, Kanada, La Frans, Meksik, Repiblik Dominikèn…pou vinn leve vwa nou e fè konnen Ayiti se yon peyi menm jan ak tout lòt yo. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Boston, samedi 9 avril 2022 ((rezonodwes.com))--Oganizasyon dwa zimen NEHRO ak plizyè lòt òganizasyon ak mouvman sosyal nan dyaspora Aysyen ki nan Etazini, Kanada, la Frans...met tèt ansanm pou òganize mèkredi kap 18 Me 2022 a, Jou fèt Drapo-a Ble e Woug nou an, yon kokenn chenn mach pasifik nan Washington DC, kote tout gwo zotobre", "domain": "rezonodwes.com", "date": "2025-11-07 21:56:20", "url": "https://rezonodwes.com/?p=274616", "image_url": null, "xglm_generated_text_wo_prompt": "mis. Continue this article with similar tone."}
{"title": "Ariel Henry ap fè dilatwa pou fè pèp’la soufri pi plis, se sa BSA souliye nan yon nòt ki montre ke se avèk Anbasad meriken ke mouche gen rapò nan fè demagoji - Rezo Nòdwès", "text": "Mercredi 6 avril 2022 ((rezonodwes.com))–Premye minis de fakto, Dr. Ariel Henry, ke yon blan ki pase tèt yo pou mèt peyi Dessalines lan, te rive depoze nan fotèy la Primati a, retire gan an vlou a ki te kouvri men’l pou’l ka montre ki longè grif li genyen e pa gen anyen ki ka fè’l pa fè eleksyon pike kole pou rejim PHTK-Tèt kale ka kontinye fè pèp Aysyen soufri anba la mizè ak zak bandi. Konsa, dapre mamb Biwo Swivi Akò Montana a (BSA) ak yon dal latriye lòt lidè, tankou Kolonèl Rebu, ansyen senatè Latortue, Mouche Ariel ki te boude rankont ak BSA e meprize ti rès Sena a, swete voye dosye Ayiti a devan Kongrè ameriken. Dòk Henry ki pa yon egare menm lè li montre se yon nil li ye nan jere paeyi, pase pa patron’l ki se anbasad meriken pou’l fè konne ke li prè pou yon dyalòg politik. Zak sa, dapre BSA, se dilatwa li ye piske Dòk Ariel ki di li monte yon komite medyason ta sanble yon gwo manti. « Pa gen pyès aktè politik konsekan nan peyi-a ki te konsilte » lè mouche ariel ta monte komite sa-a, se sa BSA raple pèp Ayisyen, yon fason pou di ke solisyon ak kriz peyi Dayiti a pa pou demen. Ariel ap fè jou pase e li ta sanble li pran plezi nan fè pèp la pase mati alòs ke menm la polis ak la jistis ap kouri pou bandi swa nan fè wout krochi pou ale Okay ou byen mande yon ti plas pou fè la Jistis sou branka fè yon ti kanpe. Komite politik biwo suiv akò Montana ki di li tande rè’l popilasyon an ki tap dòmi e ki kòmanse louvri jé’l pou denonse koalisyon PHTK-SDP-MTV-Fusion kòm zanmi koken, ke « nan sans sa lap avanse nan chita-pale chita-tande ak tout lòt aktè politik », nan objektif « pou travay ansanm pou retire Ayiti nan mer ke zòt foure’l la ». BSA sèmante ke li menm ak tout lòt mounn ki siyen anba dokiman sa, yo pap kite mounn (ces conzés domestiques) -« kontinye bloke nasyon nan wout Construccion Leta pa’l pou’l jwenn chimen grandèt li.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mercredi 6 avril 2022 ((rezonodwes.com))--Premye minis de fakto, Dr. Ariel Henry, ke yon blan ki pase tèt yo pou mèt peyi Dessalines lan, te rive depoze nan fotèy la Primati a, retire gan an vlou a ki te kouvri men'l pou'l ka montre ki longè grif li genyen e pa gen anyen ki ka fè'l", "domain": "rezonodwes.com", "date": "2025-11-07 21:56:22", "url": "https://rezonodwes.com/?p=274337", "image_url": null, "xglm_generated_text_wo_prompt": "ntinue this article with similar tone."}
{"title": "Patenarya sou ansèyman lang, syans ak edikasyon sou anviwònman - Rezo Nòdwès", "text": "Vandredi 1e avril 2022 ((rezonodwes.com))– Minis Edikasyon nasyonal la te chita pale jodi mèkredi 30 mas la, nan lokal Enpeksyon jeneral Administrasyon Edikasyon nasyonal la, nan Miso, avèk atache kiltirèl Anbasad ameriken nan Pòtoprens. Wiliam Bellis, ki te gen ak li Romuald Zamy, te vin prezante bay minis Nesmy Manigat de pwogram koperasyon Anbasad la konte develope nan tèt kole avèk ministè Edikasyon nasyonal ak Fòmasyon pwofesyonèl (MENFP). Pwogram pou amelyore ansèyman anglè nan lekòl yo Premye pwogram nan pral chita sou yon patenarya ki vize ranfòse konpetans pou amelyore ansèyman anglè nan lekòl yo pa bò isit. Pou sa rive fèt, swivan mekanis de pati yo va mete an plas, y ap seleksyone yon premye gwoup anseyan sètifye ki dwe sòti nan tout dis Direksyon depatmantal Edikasyon yo. Kowòt sa a pral swiv yon fòmasyon entansiv aletranje. Aprè sa, yo va tounen fòmatè ki pral reprann fòmasyon sa pou lòt anseyan yo, daprè detay William Bellis te bay nan okazyon an.Pwogram nan pa gen pretansyon fè fòmasyon andiplis pou tout moun k ap anseye anglè nan lekòl yo, men li ta dwe fè yon diferans e petèt ankouraje lòt inisyativ ki ale nan sans sa. Konpetans lengwistik la, yon atou pou jèn yo Minis Nesmy Manigat byen akeyi pwogram patenarya sa ki, selon sa li di, pral devlope nan kontèks refòm kourikoulòm lekòl la, sòti nan preskolè pou bout nan segondè. Minis la pa ekate pou ta chèche nan menm kad sa a posibilite pou patenarya sa a ta mete yon ekspètiz entènasyonal aladispozisyon Komisyon nasyonal syantifik kourikoulòm nan yon fason pou anrichi travay sou lang yo anseye nan lekòl an Ayiti (Kreyòl, Fransè, Anglè, Espanyòl). Akòz tranzisyon lengwistik peyi ap viv la, nimewo En Edikasyon nasyonal la deklare jèn yo bezwen gen plis konpetans lengwistik paske yo vwayaje anpil pou ale etidye oubyen travay nan lòt peyi. Sou pwen sa, konpetans lengwistik yo ede anpil nan entegrasyon sosyal ak pwofesyonèl nan nouvo peyi d akey sa yo.Pou fòmasyon sa a fèt tout bon vre yon lòt jan e pou li bay bon jan rezilta, minis Manigat te montre li favorab ak enstalasyon laboratwa lang ki pou sipòte travay anseyan yo pandan l ap fasilite konpreyasyon aprenan yo. Gen plizyè lòt konsiderasyon MENFP ak Anbasad ameriken ap gen pou fè nan kad pwogram sa a ki dwe fondamantalman, menm si se tipa tipa, amelyore anseyman anglè nan lekol yo. Fòme sitwayen syantifik, youn nan objektif Pwogram « Globe » la Dezyèm patenarya a pral chita sou Pwogram « Globe » la. Pwogram sa a ap chèche develope enterè kay elèv yo pou syans ki an rapò ak anviwònman. Insyativ sa a gouvènman ameriken an lanse depi 1995 deja touche plis pase trant mil anseyan k ap travay nan plis pase trant mil lekòl nan sandiznèf peyi. Lide ki dèyè tousa, se kreye yon kominote mondyal ki gen ladan elèv, anseyan ak syantifik k ap travay ansanm pou konpran, prezeve epi amelyore anviwònman an. Tout moun ki enplike nan Pwogram « Globe » la travay pou tounen « sitwayen syantifik ». Yo fè prelèvman, mezi ; tout done sa yo ale nan yon baz santral pwogram nan e yo kapab sèvi pou demare rechèch syantifik. Pwogram « Globe » la, yon kouvez pou kreye vokasyon pwofesyonèl Se avèk menm entère a minis Manigat akeyi Pwogram « Globe » la nan moman gen jefò k ap fèt pou gewosyans yo kapab antre tout bon vre nan ansèyman nan lekòl yo. Sa dwe sanbilize jèn yo sou nesesite pou yo develope bon jan pratik kap pèmèt yo evolye nan yon anviwonnman ki pa tounen yon pyèj pou yo ni pou pwochen jenerasyon yo. Men tou, mòd aktivite sa yo kapab kreye kèk vokasyon lakay jèn, fi tankou gason, ki ta vle develope konpetans yo epi fè karyè nan jewosyans yo. Pou sa ki konsène Pwogram « Globe » la, de pati yo genyen pou apwofondi echanj yo ki dwe debouche sou siyati yon memorandòm. Lanaza se prensipal esponsò Pwogram « Globe » la. Pou jwenn plis detay, vizite sit wèb sa a : www.globe.gov Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 1e avril 2022 ((rezonodwes.com))-- Minis Edikasyon nasyonal la te chita pale jodi mèkredi 30 mas la, nan lokal Enpeksyon jeneral Administrasyon Edikasyon nasyonal la, nan Miso, avèk atache kiltirèl Anbasad ameriken nan Pòtoprens. Wiliam Bellis, ki te gen ak li Romuald Zamy, te vin prezante bay minis Nesmy Manigat de pwogram koperasyon Anbasad la", "domain": "rezonodwes.com", "date": "2025-11-07 21:56:24", "url": "https://rezonodwes.com/?p=273890", "image_url": null, "xglm_generated_text_wo_prompt": "ontinue this article with similar tone."}
{"title": "Ayiti Koupe Fache | Kwonik 4 - Rezo Nòdwès", "text": "Dimanch 27 mas 2022 ((rezonodwes.com))– Raoul Gérard N ap salye tout kanmarad, tout fanm ak gason k ap lite pou yon lavi miyò lan peyi nou. Se katriyèm kwonik Ayiti Koupe Fache. Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon. Nap envite tout moun tande yon entèvyou Ayiti Koupe Fache fè ak Telemak, pòtpawòl SOTA-BO (Sendika Ouvriye Tekstil ak Abiman – Batay Ouvriye), sou Kondisyon Travay anndan Faktori/Izin Soutretans/Zòn Franch yo ann Ayiti. Leplisouvan, se lè Ouvriye, Travayè yo fè manifestasyon nan lari a nou konnen yo ekziste. E lè konsa, sa nou tande nan manifestasyon Ouvriye, Travayè yo, yon fason dominan, se kesyon ajisteman/ogmantasyon salè minimòm la. Kidonk, si nou panse se sa sèlman ki pwoblèm Ouvriye, Travayè ap konfwonte, vin tande entèvyou sa a Ayiti Koupe Fache pote pou nou la a ak pòtpawòl SOTA-BO a pou nou tande koze. Vremanvre, kondisyon travay nan faktori yo gen anpil lòt kalamite patwon yo enpoze sou Ouvriye, Travayè yo. Pa ekzanp, Ouvriye, Travayè yo ap sibi anpil imilyasyon, asèlman seksyèl, pwoblèm dlo potab ki pa ekziste, twalèt sal, pousyè kap toufe yo, revokasyon abitrè, elatriye. Patwon yo refize pran de mezi pou amelyore kondisyon travay Ouvriye yo. E, anfèt, move kondisyon travay yo se yon lòt sous plis pwofi pou patwon yo paske tout sa evite yo fè depans nesesè pou amelyorasyon kondisyon travay yo. Kidonk, patwon yo pwofite agogo omaksimòm de move kondisyon travay sou do Ouvriye, Travayè yo. Ositou, apre gwo manifestasyon Ouvriye, Travayè yo sot òganize nan mwa Fevriye, Mas 2022 yo sou kesyon ajisteman/Ogmantasyon Salè Minimòm la pou 1,500 Goud pou pi piti a, batay Ouvriye, Travayè yo ap kontinye anndan faktori yo sou kesyon Salè Pwodiksyon/Pri pwodiksyon an men tou kont move kondisyon travay patwon yo enpoze sou yo. Ayiti Koupe Fache fè entèvyou sa a ak pòtpawòl SOTA-BO sou kondisyon travay yo anndan faktori yo nan sousi pou pèmèt lektè, entènot, oditè nou yo toupatou nan mond la konnen ak konprann nan ki kondisyon malouk Ouvriye, Travayè ap travay anndan faktori, Izin, Soutretans/Zòn Franch yo nan peyi d Ayiti. La a, nap ka wè klèman, pandan boujwazi a, grandon yo, politisyen yo, peyi kolon enperyalis yo ap divage, ap klewonen, fè demagoji sou demokrasi, eta de dwa, eleksyon malatchong, pa gen okenn demokrasi pou Ouvriye, Travayè yo anndan faktori, Izin yo nan peyi a. Anfèt, Ouvriye yo, Travayè yo sou kanno nan yon rejim diktati, otokrat, tiran, despotik, yon rejim represyon sovaj, opresyon ak eksplwatasyon san limit anndan faktori, izin soutretans/zòn franch yo nan peyi a. Ayiti Koupe Fache solidarize epi envite nou suiv atantivman ak solidarize ak lit otonòm epi òganizasyon otonòm Ouvriye, Travayè yo ap mennen nan jou kap vini la yo anndan faktori, izin yo nan peyi a. Pou sa, nap mande tout moun pou kontinye kenbe fèm ak Ayiti Koupe Fache kap kenbe nou enfòme sou kesyon sa yo. Konsa, nou ka pataje lyen Youtube Ayiti Koupe Fache ak tout kontak nou. Kawonabo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 27 mas 2022 ((rezonodwes.com))-- Raoul Gérard N ap salye tout kanmarad, tout fanm ak gason k ap lite pou yon lavi miyò lan peyi nou. Se katriyèm kwonik Ayiti Koupe Fache. Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit", "domain": "rezonodwes.com", "date": "2025-11-07 21:56:25", "url": "https://rezonodwes.com/?p=273383", "image_url": null, "xglm_generated_text_wo_prompt": "ontinue this article with similar tone."}
{"title": "Ministè Edikasyon nasyonal distribye tablèt nimerik nan lise nasyonal Lasalin - Rezo Nòdwès", "text": "Distribisyon tablèt nimerik nan lise nasyonal Lasalin Dimanche 27 mas 2022 ((rezonodwes.com))– Ministè Edikasyon nasyonal ak Fòmasyon pwofesyonèl (MENFP) distribiye tablèt nimerik bay elèv segondè IV nan lise nasyonal Lasalin. Aktivite sa a te fèt nan jounen jedi 24 mas la, an prezans anseyan, paran, ajan Edipol ak plizyè notab nan lokalite a. Pou premye jounen operasyon sa a, genyen 134 elèv, ki yo chak, te resevwa yon tablèt, daprè rapò direktè lise a, Ralph Vladimir Rameau. Operasyon sa a genyen pou li kontinye. Anseyan ak lòt elèv dwe resevwa tablèt pa yo.An total, lise nasyonal Lasalin genyen aladispozisyon li 210 tablèt nimerik. Chak benefisyè siyen yon angajmanAnvan yo te resevwa tablèt yo, chak elèv siyen yon angajman kote yo mete yo dakò pou pwoteje zouti aprantisaj sa, yon fason pou yo kapab pase li bay lòt pwomosyon elèv k ap vini. Nan fen ane lekòl la, elèv segondè IV sa yo, lè yo pral pran fich egzamen yo, yo dwe remèt tablèt yo anboneta, paske tablèt nimerik sa yo se pwopriyete ministè a lekòl la ap jere. Nan sans sa a, direktè lise te fè elèv yo konnen yo gen yon responsabilite sitwayen pou yo byen itilize yo nan enterè pa yo e nan enterè lòt elèv ki pral nan segondè IV yo ane pwochen. An plis elèv la, reprezantan paran yo, reprezantan notab yo, teknisyen k ap jere sal miltimedya a ak direktè lise a siyen deklarasyon angajman sa a. Nan menm okazyon, direksyon lise te remèt bay chak elèv yon kat sim telefòn. Elèv yo dwe gen opòtinite pou kontinye aprann andeyò sal klas la. Lise nasyonal Lasalin dispoze yon sal miltimedya ki genyen ladann 31 òdinatè ak yon tablo nimerik. Nan espas sa a oubyen sou tablèt nimerik yo, elèv yo gen posibilite swiv kou anliy, aksè ak resous pedagojik tout kalite ki sou platfòm nimerik PR@TIC ou sou platfòm “lycée 2.0” ou sou nenpòt lòt platfòm ki gen bon jan resous ki apwopriye ak pwogram eskolè y ap swiv la. 7 janvye pase a, nan yon rankont li te òganize avèk komite santral 20 lise nan Pòtoprens, Delma, Petyonvil, Taba, Site-Solèy, Kwadèboukè ak Kafou, minis Nesmy Manigat te fè konnen elèv pa aprann sèlman lè li vini chita anndan yon sal klas. Li dwe kontinye aprann tout kote, toutan li vle, lakay li oubyen sou katye lakay li atravè plizyè lòt aktivite. Jefò pou konbine «No Tech», «Low Tech» ak «High Tech». Nan kontèks sa a, minis la estime Leta a ak patnè li yo dwe kontinye fè jefò pou ede elèv yo tire pwofi de tou sa teknoloji a pote kòm diplis nan edikasyon an. Se pou tèt sa minis Manigat rete kwè gen nesesite pou lekòl la cheche benefisye avantaj teknolojik sa yo keseswa atravè « Low Tech » oubyen « High Tech ». Jefò sa yo ap fèt yon fason pou tipa tipa lise yo, toudabò, kapab gen aksè epi itilize san traka zouti teknopedagoji a valide pou sa. Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Distribisyon tablèt nimerik nan lise nasyonal Lasalin Dimanche 27 mas 2022 ((rezonodwes.com))-- Ministè Edikasyon nasyonal ak Fòmasyon pwofesyonèl (MENFP) distribiye tablèt nimerik bay elèv segondè IV nan lise nasyonal Lasalin. Aktivite sa a te fèt nan jounen jedi 24 mas la, an prezans anseyan, paran, ajan Edipol ak plizyè notab nan lokalite a. Pou premye", "domain": "rezonodwes.com", "date": "2025-11-07 21:56:27", "url": "https://rezonodwes.com/?p=273361", "image_url": null, "xglm_generated_text_wo_prompt": "ontinue this article with similar tone."}
{"title": "Men kijan pou gouvènman redwi pri galon gaz la - Rezo Nòdwès", "text": "Men kijan pou gouvènman redwi pri galon gaz la yon tèks Bobb Rousseau Akòz ke li sibvansyone pri galon gazolin lan pou konsomatè yo pou l ka kenbe pri pou chak galon inifòm sou teritwa epi akoz de inplikasyon l nan kòmande, estoke ak distribisye l bay pomp yo, chak ane, leta aysyen akimile dè milyon de dola nan dèt ak defisi bidjetè. Vandredi 25 mas 2022 ((rezonodwes.com))– Anvan 2006, leta te konn sèlman fikse pri gaz la sou mache a. Li pa t nan pwosesis achte ak distribisye gaz bay anken pomp. Se estasyon yo ki te konn akonpli aktivite sa. Nan epòk sa, gaz la pat twò chè. Li koumanse vin pi chè an 2006 ak etablisman BMPAD kòm konpayi petwòl nasyonal pou santralize endistri petwòl la ann Ayiti. BMPAD konpile kòmand gaz li resevwa de estasyon gaz yo epi li soumèt yo bay gwo konpayi petwòl lokal tankou PetroGaz ou Novum Energy Trading Corp). Yo mem, a travè apèl dòf, yo plase kòmand sa yo ak gwo rafinri etranje tankou BP, Shell, Chevron, Exxon Mobil pou yo achte gaz pou Ayti. Konpayi ki genyen apèl dòf la delivre gaz la nan twa pò nan kapital la ki se Varreux, Thor ak Martissant. BMPAD mem distribye l bay estasyon ki te plase komand yo. Jeneralman, se konpaji prensipal yo tankou Capital, DNC, Total, National oubyen Shell ki resevwa gaz yo nan pò sentral l yo pou yo ka pote l bay pomp yo. Ke se gouvenman kal distribiye l, ke se konpayi sentral yo ki vin pran l Varreux, Thor ak Martissant, se plis kòb depans kap fèt pou gaz la rive nan tout peyi a nèt. Distribisyon sa a koute gouvènman Aysyen an anpil kòb paske li rekrite kamyon ak chofè pou al delivre gaz la nan tout peyi a. Li depanse plis pou kòb pou l fè gaz la rive Okay ke li depanse pou l fèl rive Leogane. E poutan, galon an vann pou menm pri a nan de vil sa yo. Pi lwen kapital la ou komin ye, se pi gwo depans ki fèt pou komin sa e poutan, tout moun peye galon ak mem pri kelkeswa kote yo ye nan peyi a. Chak galon gaz ke yon konsamatè achte, se plis dèt konsamatè sa kreye pou gouvènman paske leta peye pomp yo on lòt kòb ki rele sibvansyon pou galon an pa twò chè pou konsamatè sa ak rès pèp la. Gras ak sibvansyon sa, konsomatè yo pa vreman konn pri reyèl on galon gaz paske leta aksepte fè dèt ak defisi pou l ka estabilize pri galon an sou tout etendi teritwa a. Konsomatè yo peye pri ki afiche nan ponp lan, men gouvènman an bay mèt ponp yo lajan pou vann galon an nan pri sa a. Depi 1993, endistri gaz lan afekte trezò piblik la negativman. Gouvènman pèdi plis pase $165M an mwayèn chak ane. Pwoblèm nan pwogram sibvansyon nasyonal sa a se paske moun pòv ak rich peye galon an ak mem pri. Kidonk, gouvèman sibvansyone gaz la pou pòv a mem nivo ekonomik li sibvansyone l pou grannèg yo. Ou pa bezwen fè gwo kalkil pou w ka wè ke gwo biznis yo ap ogmante dèt gouvènman pi plis pase ayisyen ki nan klas mwayèn lan. Plis yo achte galon gazolin, se plis yo resevwa sibvansyon. Mas pèp la pa achte plis ke 30 galon gazolin pa mwa an mwayèn pandan ke moun rich ak gwo biznis yo achte omwen 500 galon pa kinzèn. Santralizasyon endistri gazolin nan fè Pòtoprens tounen on sèl pwen dechèk nan devlopman ekonomik peyi a. Lè kapital la pa fonksyone, rès peyi a pa resevwa gazolin. Pou rezoud problèm sa, li nesesè  pou gouvènman mete sou pye plizyè konpayi gaz prive nan plizyè rejion peyi a. Yo ta pral komande gaz la pou zòn pa yo, resevwa gaz la epi distribye l bay estasyon gaz nan jiridiksyon pa yo. Sa tap retire nesesite pou gouvènman ap deploye kamyon pou al delivre gaz. Sa tap redwi tou sou pri galon an paske plis gaz tap rantre e mwens kob tap depanse pou gaz la rive jwen pomp yo. Otorite lokal yo pap sibvansyone pri pou chak galon pou konsomatè yo. Tout Ayisyen pral peye pri ki parèt nan ponp lan men moun ki gen mwens reveni yo pral resevwa yon ranbousman pandan deklarasyon taks yo nan fen ane a. Yon konsomatè ki pa te deklare revni li pa ta resevwa yon ranbousman ke li ta kalifye kòm resevwa. Li tap enpotan tou pou gouvènman mete yon taks sou pri galon an e alinye sistèm sibvansyon an  avek revni individyèl yo. Taks sa tap rete nan komin lan e yo tap afekte ak on program sosyal pou developman local. O lie ke leta ta pral fikse on pri inifòm pou tout peyi a, li ta pral pito mete on tranch pri ke anken estasyon paka vann gaz la an deyò de tranch sa. Rezon sa, se pral paske tout konpayi rejyonal la pap peye gaz la a mem pri le achte l nan mem rafinri yo e paske yo pa depwaye mem nivo lojistik pou yo distribiye gaz la bay pomp ki afiliye ansanm ak yo. Desantralize endistri pwodwi petwòl la ap diminye mankman oubyen rasyoman gazolin ki trè souvan anpeche mache a fonksyone. Li pral ranfòse kapasite otorite lokal yo pou yo ofri sèvis piblik pou rezidan yo. Li pral kreye plis djòb pou pèp la, li pral fè ekonomi an avanse, li pral ranfòse sektè prive a epi lap bay leta santral la opòtinite pou konsantre sou zafè ki ap afekte vi nasyonal la. Bobb Rousseau www.cecoyauniversity.com www.medicpam.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Men kijan pou gouvènman redwi pri galon gaz la yon tèks Bobb Rousseau Akòz ke li sibvansyone pri galon gazolin lan pou konsomatè yo pou l ka kenbe pri pou chak galon inifòm sou teritwa epi akoz de inplikasyon l nan kòmande, estoke ak distribisye l bay pomp yo, chak ane, leta aysyen akimile dè", "domain": "rezonodwes.com", "date": "2025-11-07 21:56:28", "url": "https://rezonodwes.com/?p=273216", "image_url": null, "xglm_generated_text_wo_prompt": "tinue this article with similar tone."}
{"title": "Ministè Edikasyon Nasyonal teste zouti ki pral itilize nan pwochen Evalyasyon nasyonal 6e Ane Fondamantal la - Rezo Nòdwès", "text": "Lendi 21 mas 2022 ((rezonodwes.com))– Jan li te anonse sa a nan atelye ki te fèt nan Papay, nan komin Ench, sòti 20 fevriye pou rive 4 mas pase a, Ministè Edikasyon nasyonal ak Fòmasyon pwofesyonèl (MENFP) òganize jounen vandredi 18 mas yon operasyon pou teste tèks ak kesyonè ki pral itilize nan Evalysyon nasyonal pou 6e Ane Fondamantal la ki pwograme pou fèt pandan mwa me k ap vini la a. Operasyon pou teste zouti evalyasyon sa yo te touche 1595 elèv ki nan 10 lekòl piblik tankou prive ki nan Delma, Petyonvil ak Kafou. Li te mobilize 10 direktè lekol sa yo ak 30 anseyan k ap travay nan 7e A.F. Pou kisa ministè a bezwen teste zouti sa yo ? Teste zouti evalysasyon sa yo se pa yon senp aktivite, ministè a vle ale nan nannan kesyon an lè l ap chèche verifye, tou dabò, ki bon jan koneksyon pedagojik ki genyen ant tès yo ak kesyonè yo epi kòman elèv yo konprann konsiy yo ak kesyon yo. Ansuit, li te bon pou verifye tou kòman moun ki la pou oganize evalysayon an konprann konsiy yo epi jere tan ki konsakre pou dewoulman operasyon an. Daprè Direktè Ansèyman fondamantal la, aktivitee sa te byen dewoule nan tout 10 lekòl yo. Se yon siksè, se sa direktè Kendy Nicolas te rapòte. Li remesye Direksyon depatmantal Edikasyon Lwès la, enspektè ak pèsonèl lekòl yo ki te bay tout akonpayman yo depi operasyon an te kòmanse nan maten pou bout nan aprèmidi. Aprè yo fin trete done sa yo, teknisyen ministè a nan tèt kole avèk teknisyen IHFOSED yo ap gen pou korije zouti sa yo ki pral itilize nan Evalyasyon nasyonal 2022 a (ENA22). Pou kisa ministè a òganize Evalyasyon nasyonal yo ?Evalyasyon nasyonal yo fèt an konfòmite avèk twazyèm nan 12 mezi yo ki rekòmande pou evalyasyon nasyonal yo dewoule yon manyè sible apati klas 4e Ane Fondamantal sou disiplin bazik yo : matematik, kominikasyon kreyòl, kominikasyon fransè. Prensipal objektif Evalyasyon nasyonal yo se rasamble done ki, lè yo fin analize yo, kapab ede nan amelyore jan ansèyman ap fèt ak jan elèv yo ap aprann. Klas ki sible yo, 4e ak 6e Ane Fondamantal, dwe pèmèt yo wè ki lakin ki genyen lakay elèv yo ak pwoblèm ki genyen nan jan ansèyman ap fèt, anvan elèv yo pase de premye nivo nan ansèyman fondamantal la (1e, 2e, 3e, 4e A.F) a dezyèm nivo a (5e, 6e A.F.) epi a twazyem nivo a (7e, 8e, 9e A.F.). Evalyasyon nasyonal se pa egzamen ofisyèlJan ministè a toujou fè remake sa, Evalyasyon nasyonal yo se pa egzamen ofisyèl ki fèt pou bay elèv nòt pou konnen kilès ki pase, kilès ki pa pase. Pito se yon operasyon pou chèche dyagnostike sistèm nan, nan lide pou pote koreksyon ki nesesè. Depi lane 2015, nan kad mizannèv 12 mezi yo, MENFP a deja òganize 4 evalyasyon parèy pou 4e Ane Fondamantal. Operasyon sa yo toujou fèt gras ak soutyen epi akonpayman BID, IEA ak IHFOSED. Biwo kominikasyon / MENFP Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 21 mas 2022 ((rezonodwes.com))-- Jan li te anonse sa a nan atelye ki te fèt nan Papay, nan komin Ench, sòti 20 fevriye pou rive 4 mas pase a, Ministè Edikasyon nasyonal ak Fòmasyon pwofesyonèl (MENFP) òganize jounen vandredi 18 mas yon operasyon pou teste tèks ak kesyonè ki pral itilize nan Evalysyon nasyonal", "domain": "rezonodwes.com", "date": "2025-11-07 21:56:30", "url": "https://rezonodwes.com/?p=272827", "image_url": null, "xglm_generated_text_wo_prompt": "ontinue this article with similar tone."}
{"title": "Ensekirite : Gilbert Cicéron lanse yon rèl anmwe pou sitiyasyon wout nasyonal nimewo 8 la - Rezo Nòdwès", "text": "Mèkredi 16 mas 2022 ((rezonodwes.com))– Prezidan «Fédération des jeunes pour une nouvelle Haïti», Gilbert Cicéron, fe otorite konsene yo konnen dépi plizye mwa, se kalve moun kap pral  achte kay vwazen ap monte akoz bandi anpeche aktivite fet nan asasinen sitwayen, fe kidnapin épi bloke wout nasyonal nimewo 8 la. Mwen lanse yon sos  POU Otorite kap dirije peyi  a fasak sitiyasyon ensekirite vyolans tout kalite   kap ravaje nan peyi a, si tou  sou  wout nasyonal # 8 ki mennen Repiblik Dominikèn anpasan pa malpas  soti,  Forè des pins, Oryani, Pirèt, Boukan Chat, Bèlans, Mapou, Gran Gozye, Ansapit, Bodari, Tyòt, ak lòt zòn ankò ki bloke nan tout aktivite kòmèsyal yo koz bandi ki  ht plèn nan lajan kontan pandan otorite yo fayi ak misyon yo. Sou plan ekonomi moun Gantye Fonvèrèt tonbe plat atè  ,  e pa konn ki sen pou yo rele ak lajan bank ki nan men yo , lajan eskont , pitit yo pa ka kontinye ale kòl , pwofesè yo tou pa jwenn pasaj pou yo kontinye al fè kou nan lekòl yo, pòt Lycée Ganthier rete fèmen , lycée Fonvèrèt la gen ratman pwofesè toujou koz ensekirite a. pandan edikasyon se motè devlopman tout yon sosyete. Anpil machann ak dlo nan zye, akoz gen anpil pwodwi ki  gate deja paske bandi 400 Mawozo yo toujou sou  wout la nan nivo Micho sou Kwadèboukè. Kriz ensekirite ki blayi nan tout kwen nan peyi a rann anpil moun rive malad swa nan lespri yo ou fisikman, menm gen moun ki rive ak gwo maladi  tankou kè sote, strès tansyon . San nou pabliye ke sante a ki parespekte nan peyi a koz lopital yo deja paka bay sèvis ak pasyan yo , sa vin pi grav si yon malad Fonvèrèt li blije mouri paske li paka antre kwadèboukè poul vin pran swen paske sant sante Fonvèrèt , oriani yo ak lòt kote pa menm ka rive panse yon moun ki blese ale wè yon yon akouchman ak yon operasyon . Sante se richès , sante avan tou, sante tout moun dwe jwenn bon jan lasweyaj sa garanti pa konstitisyon an , leta dwe aji vit pou rann peyi a vivab , e diminye sou krim tout kalite kap fèt sou pèp Gantye Fonvèrèt la men patikilyèman tout popilasyon an . Gouvèman an plas  kap jwi tout privllèj yo  pran responsabilite yo pou pita pa pi tris poun  pa genyen yon lot zòn  ankò tankou twasyèm sikonstriksyon pòtoprens nan peyi a.Viv lapè, viv sekirite, lanmou pou tout moun Fonvèrèt Gantye. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 16 mas 2022 ((rezonodwes.com))-- Prezidan «Fédération des jeunes pour une nouvelle Haïti», Gilbert Cicéron, fe otorite konsene yo konnen dépi plizye mwa, se kalve moun kap pral achte kay vwazen ap monte akoz bandi anpeche aktivite fet nan asasinen sitwayen, fe kidnapin épi bloke wout nasyonal nimewo 8 la. Mwen lanse yon sos POU", "domain": "rezonodwes.com", "date": "2025-11-07 21:56:32", "url": "https://rezonodwes.com/?p=272266", "image_url": null, "xglm_generated_text_wo_prompt": "e with similar tone."}
{"title": "Ensekirite : Etzer Emile mande »Yon gwo leve kanpe » nan peyi a - Rezo Nòdwès", "text": "Dimanch 13 mas 2022 ((rezonodwes.com))– Tankou majorite nan popilasyon peyi a, ekonomis Etzer Emile montre li fatige ak sitiyasyon ensekirite a ki anpeche moun regle aktivite yo lib e libè. Men, kontrèman ak anpil jenn nan klas mwayèn nan k ap sibi san pale, dirijan Haiti Efficace la pa ret bouch fèmen. Li frape pye atè byen fò e mande pou tout moun ta fè yon gwo leve kanpe pou bagay yo chavire tout bon vre nan bon sans lan. Etzer Emile montre li pa jepeteklere e li konprann politik ekip an plas la ak zafè ensekirite a. Dapre jenn ekonomis la,  »Si eleksyon fèt, ekip ki sou pouvwa a pap la ankò ». Sa klè nan tèt Emile, dodomeya otorite yo pa yon bagay senp.  »Si gen sekirite, anpil sektè pral met presyon pou eleksyon fèt », selon ekonomis la. Konsekans sitiyasyon sa anmè kon fyèl. Jan Etzer Emile eksplike a,  »Plis ensekirite, plis pa gen kondisyon pou eleksyon, plis moun pè, plis moun pati, plis ekip sa alèz pou kontinye ». Se politik kap fètm dapre li. E se pou sa li di sou Twitter ke se  »Sèl yon gwo leve kanpe poun fè ». Jwèt pou pèp la! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 13 mas 2022 ((rezonodwes.com))-- Tankou majorite nan popilasyon peyi a, ekonomis Etzer Emile montre li fatige ak sitiyasyon ensekirite a ki anpeche moun regle aktivite yo lib e libè. Men, kontrèman ak anpil jenn nan klas mwayèn nan k ap sibi san pale, dirijan Haiti Efficace la pa ret bouch fèmen. Li frape pye", "domain": "rezonodwes.com", "date": "2025-11-07 21:56:33", "url": "https://rezonodwes.com/?p=271976", "image_url": null, "xglm_generated_text_wo_prompt": "nue this article with similar tone."}
{"title": "Yon pakèt òganizasyon di Biden se pa sèl Ikrèn ki bezwen konpasyon, Etazini gen »devwa moral » pou bay Ayiti bourad - Rezo Nòdwès", "text": "Prèske 60 òganizasyon konfesyonèl di administrasyon Biden nan, “Ikrèn se pa sèl nasyon ki bezwen konpasyon” | Etazini gen yon « devwa moral » pou asire pwoteksyon demokrasi konstitisyonèl Ayiti Cambridge, MA — Pandan ke defansè dwamoun ak aktivis  obsève fidelite Lèzetazini anvè Premye Minis ayisyen an, Ariel Henry, yon gwoup prèske 60 òganizasyon konfesyonèl reyini ansanm pou mande gouvènman Etazini an repran angajman pou yon demokrasi solid ann Ayiti. Sa ki pi enpòtan, òganizasyon sa yo ap mande pou Etazini sipòte Akò Montana nan, yon akò ki baze sou kolaborasyon ant òganizasyon nan sosyete sivil ayisyen an epi ki tabli yon chemen klè ak ekitab anvè yon lidèchip konstitisyonèl ann Ayiti. Peyi dayiti ap sibi yon kriz politik ki chaje ak vyolans, koripsyon, ak deplasman plizyè milye moun. Nan kad asasina ansyen Prezidan Jovenel Moïse an Jiyè 2021 an ak yon tranblemanntè ki te fè anpil dega nan mwa dawou a, kominote moun ki kwayan, ki gen lafwa ak konsyans ap mande gouvènman ameriken an pou ede retabli estabilite Ayiti ak respè pou demokrasi konstitisyonèl li an. Premye Minis Ariel Henry— ki swadizan enplike nan asasina Jovnèl Moïse la —pase uit mwaki sot pase yo ap eseye kenbe pouvwa a, li menm inyore revandikasyon ke li demisyone  dènye jou manda l la  ki te 7 fevriye a epi refize demann ke li pèmèt  yon gouvènman transzisyon dirije nasyon an  jiskaske eleksyon ka fèt . Henry ap vin de pli zan pli despotik pandan l ap  eseye kenbe tèt li sou pouvwa a, Etazini sipòte lidèchip li ak antouzyasm epi li menm ta sanble ap pre andose yon jwèt pouvwa enkonstitisyonèl. An repons, Komite Sèvis Inite Inivèsèl (UUSC) la  te ekri epi pataje yon lèt pwisan bay manm kle Depatman Deta Ameriken an ak Konsèy Sekirite Nasyonal la pou rekonèt, respekte ak sipòte Akò Montana-PEN nan. Rev. Mary Katherine Morn, Ofisye Egzekitif prensipal ak Prezidan UUSC a, te pibliye deklarasyon sa a: “Akò Montana-PEN a se yon solisyon ‘debaz’ ki devlope pa Komisyon pou yon solisyon ayisyen pou kriz la, yon gwoup pwisan de òganizasyon sosyete sivil ayisyen an, ki ofri yon plan pou nasyon an, ki reflete ak respekte volonte pèp Ayisyen an. Kounye a se pa moman pou politik devan dèyè oswa pawòl san fon. Etazini gen kòm  devwa pou li sipòte yon pwosesis ki anrasinen nan konstitisyon Ayisyen an olye de ajanda yon politisyen de karyè k ap eseye kenbe pouvwa a. Pandan monn nan ap voye konpasyon li, lapriyè, ak bon swè bay Ikrèn, nou pa ka bliye ke 10 mil kilomèt lòt bò  lanmè Atlantik la gen yon nasyon ki fè fas a menm jan de vyolans, ensètitid, ak enstabilite a. “UUSC fyè pou l sipòte Komisyon an ansanm ak lòt òganizasyon ak lidè relijye pou l mande administrasyon Biden nan pou l koute moun k ap goumen pou nasyon yo ak pou demokrasi.” ### Komite Sèvis Inite Inivèsèl (UUSC) la se yon òganizasyon dwa moun ak solidarite ki te fonde kòm yon misyon sekou an 1940 pandan Olokòs la. Li baze nan Cambridge, Massachusetts, epi gen plis pase 35,000 manm ak anpil sipòtè atravè peyi Etazini, pwogram UUSC yo konsantre sou pwoblèm klimatik ak jistis nan sitiyasyon dezas, jistis pou migran, ak jistis entènasyonal ak responsabilize moun ki koupab de enjistis. ### Mike Givens | Director of Strategic Communications | Bio Pronouns: He/Him/His Unitarian Universalist Service Committee (UUSC) 689 Massachusetts Avenue, Cambridge, MA 02139 | Massa-adchu-es-et (Massachusett) Territory Phone: 857-540-0617 (c) Email: mgivens@uusc.org Website: uusc.org Facebook: facebook.com/uusc4all | Twitter: @UUSC Challenging injustice, advancing human rights  Honorable Antony J. Blinken Honorable Brian Nichols U.S. Secretary of State Assistant Secretary of State for U.S. State Department Western Hemisphere Affairs Bureau of Western Hemisphere U.S. State Department Mr. Juan Gonzalez Senior Advisor and Special Assistant to the President of the United States Senior Director, Western Hemisphere, National Security Council Faith Organization Letter In Support of Haiti’s Process for Free & Fair Elections As 56 faith-based organizations from a variety of religious and spiritual traditions, we call on the U.S. government to support Haitian citizens’ right to shape their own solutions to their nation’s crises. Our organizations address a wide range of issues, from immigration to foreign policy to broad faith-based social justice. We see deep connections between the treatment of Haitians seeking asylum at our borders and our government’s history and current practices in our relationship to Haiti. Therefore, we call on you to stop propping up Ariel Henry, and instead work to support the inclusive pathway towards restoring democracy laid out in the Montana-PEN Accord by a diverse cross-section of Haitian civil society and political leaders. We also call on the Biden administration to immediately cease mass deportations to Haiti, which only contribute to the current suffering and instability in a country vastly unprepared to receive and re-integrate thousands of people. Haiti’s democracy of 31 years is in crisis. The U.S. government has doubled down on their support for Prime Minister Ariel Henry, both politically and financially, despite the fact that his power violates the Haitian Constitution. We are watching a repeat of the U.S. government’s past errors, including most recently the U.S.’s public support for former President Jovenel Moïse despite his refusal to hold elections , suspension of the legislature, and his increasingly authoritarian actions, such as drafting a new constitution to consolidate presidential powers and impunity. Under President Moïse, corruption ran rampant in both public and private sectors and Haiti’s economy spiraled into crisis, sparking violence and public protest.  Furthermore, Prime Minister Henry is under investigation for a possible role in planning President Moïse’s assassination and has impeded the investigation by firing the prosecutor who initially called him in for questioning and recommended he be indicted. Henry was appointed as prime minister by Moïse shortly before Moïse’s assassination in July 2021. Since that time, chaos in the form of violence, kidnapping, rapes and murders through uncontrolled gang activity has risen across the nation. The dangers facing everyday Haitians has led to a massive flow of migration out of the country in search of safety and survival. As faith-based organizations, we recognize the inherent worth and equality of all peoples, including their right to self-determination. The Commission for a Haitian Solution to the Crisis, which unifies a historically diverse range of Haitian society, has laid out a careful proposal for restoring free and fair elections, the Montana-PEN Accord , that offers a path to a new government that is representative of the people. Over a two-year period, the Accord seeks to: ● Restore functional government bodies and reorganize state finances to ensure better living conditions for the Haitian people; ●  Reform and strengthen Haiti’s security sector to combat organized crime and gang violence; ●  Reorganize the justice system to combat corruption, address massacres and financial crimes; ●  Organize a national conference with the aim of amending the 1987 constitution; and ●  Reform the electoral system and institutions to create the conditions for free and fair elections. Since Ariel Henry took over as Prime Minister of Haiti, the international community and the U.S. government have highly favored his leadership. In the interest of equity, we call on the U.S. government to: ● Respect the fundamental rights of the Haitian people to shape solutions and incorporate this approach in any further U.S. government response; ● Start working to support a transition to a more stable and democratic Haiti by holding high-level, regular consultations with the Commission for a Haitian Solution to the Crisis and the PEN alliance to discuss the feasibility of their plans and path forward; ● Stop propping up the Ariel Henry government with political and financial support and pressure the Henry government to engage with the Montana-PEN Accord; ● Provide direct aid to civil society organizations to support COVID-19 vaccinations and response efforts in Haiti that address food and water insecurity, protection for women and girls, internally displaced/returnees/migrant populations in Haiti and human rights groups that are working to advocate for and protect Haiti’s political rights and democracy; and ● Urge international allies, particularly Canada, France and other European countries, to also follow the above recommendations. Additionally, we call on you to halt deportations to Haiti and allow those that arrive at the border the opportunity to meaningfully apply for asylum, which requires ending the misuse of Title 42. Daniel Foote, U.S. Special Envoy to Haiti, resigned in protest over these mass expulsions, arguing in his resignation letter that, “Surging migration to our borders will only grow as we add to Haiti’s unacceptable misery.” We believe that this moment provides the Biden administration with an opportunity to correct the historical wrongs in the U.S.’s approach to Haiti. Please take these steps to join us in honoring the determination, dignity, and resilience of Haitians both in Haiti and at our border. Sincerely, 56 Faith-Based Organizations: CC: House Haiti Caucus: Congresswoman Ayana Pressley (MA-07) Congresswoman Val Demmings (FL-10) Congressman Andy Levin (MI-09) Congresswoman Yvette Clarke (NY-13) CC: U.S. Senate Committee on Foreign Relations: Chairman: Senator Bob Menendez (NJ) Ranking Member: Senator James. E. Risch (ID) CC: U.S. House of Representatives Foreign Affairs Committee: Chairman: Congressman Gregory Meeks (NY-05) Ranking Member: Congressman Michael McCaul (TX-10)   Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Prèske 60 òganizasyon konfesyonèl di administrasyon Biden nan, “Ikrèn se pa sèl nasyon ki bezwen konpasyon” | Etazini gen yon \"devwa moral\" pou asire pwoteksyon demokrasi konstitisyonèl Ayiti Cambridge, MA — Pandan ke defansè dwamoun ak aktivis obsève fidelite Lèzetazini anvè Premye Minis ayisyen an, Ariel Henry, yon gwoup prèske 60 òganizasyon konfesyonèl reyini ansanm pou", "domain": "rezonodwes.com", "date": "2025-11-07 21:56:35", "url": "https://rezonodwes.com/?p=271710", "image_url": null, "xglm_generated_text_wo_prompt": "cle with similar tone."}
{"title": "Ariel Henry anonse Karikòm ap vi n pote bourad nan pwojè eleksyon li an - Rezo Nòdwès", "text": "Ariel Henry pral resevwa kamyon diri nan men la Guyane. Anpil sak diri pral tonbe nan men kandida kap seleksyone pou ti jwèt pike kole ant zanmi PHTK-SDP-MTV-Fusion-Pitit Dessalines ak Inite. Fòk tèt yon mounn pa ta drèt pou takwè ke yon ekip ki fè 20 sou 100 ak 3 sou 10 ka vinn regle yon bagay serye pou peyi-a Vandredi 4 mas 2022 ((rezonodwes.com))– Anpil mwa pase sou Ariel Henry kòm premye minis defakto Ayiti. Malgre anpil bagay repete, anpil bagay fèt, Apredye tou nèf la kenbe yon sèl objektif nan zo bwa tèt li. Se akonpli testaman Jovenel Moïse te kite pou li. Sa vle di chanje konstitisyon 1987 la epi fè eleksyon pike kole jan l pase l pase. Apre li tounen ann Ayiti sot nan reyinyon chèf gouvènman peyi Karayib yo, doktè Henry fè yon kokonn chenn deklarasyon sou kont Twitter li. Li anonse ke nan yon tan kik pa twò lwen, gen yon misyon eksploratwa Karikòm, ke li di ki zanmi li, k ap antre nan peyi a. »Y ap vin gade kòman yo ka ede nou mete anplas estrikti ak kondisyon pou n reyalize pwochenn eleksyon yo san patipri, ak transparans », Ariel Henry ekri sou Twitter. Pandanstan sa, menm alye li yo nan Akò 11 septanm nan pete lòbèy pou zafè Konsèy Elektoral inilateral li vle met sou pye a. Pati ak òganizasyon ki sipòte PM nan menm di li rale bak sou zafè nonmen moun nan Kou Kasasyon an san pa gen gwo tonton konsansis sou sa. Sa k ap pase menm nan tèt chèf la? Kòman eleksyon ka fèt pandan moun pa ka menm al travay, al achte nan mache san w pa mache ak sèkèy ou anba bra w? Sanble se sèl Ariel Henry ki gen sekirite? Sanble li bliye Pon Wouj ak Gonayiv? Sanble li panse pakèt polisye ak machin ki akonpaye li tout kote yo ka anpeche li pase tankou Mèt Monferrier Dorval, Netty Duclaire ak Jovenel Moise… Bon! E si Ti-Lapli ta deside kidnape Ariel tankou li te fè sa pou majò jon Radyo Karayib la? Pito n pa pale! Paske ta va gen rèl kay Makorèl! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ariel Henry pral resevwa kamyon diri nan men la Guyane. Anpil sak diri pral tonbe nan men kandida kap seleksyone pou ti jwèt pike kole ant zanmi PHTK-SDP-MTV-Fusion-Pitit Dessalines ak Inite. Fòk tèt yon mounn pa ta drèt pou takwè ke yon ekip ki fè 20 sou 100 ak 3 sou 10 ka vinn regle", "domain": "rezonodwes.com", "date": "2025-11-07 21:56:36", "url": "https://rezonodwes.com/?p=271069", "image_url": null, "xglm_generated_text_wo_prompt": "Continue this article with similar tone."}
{"title": "Raoul Gérard | Ayiti Koupe Fache – Kwonik 3 - Rezo Nòdwès", "text": " Jedi 3 mas 2022 ((rezonodwes.com))– N ap salye tout kanmarad, tout fanm ak gason k ap lite pou yon lavi miyò lan peyi nou. Se twazyèm kwonik Ayiti Koupe Fache. Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun k ap sibi lenjistis, esplwatasyon ak represyon. N ap denonse represyon Leta PHTK a ap fè sou ouvriye ak ouvriyèz ki ap manifeste pou reklame dwa pou yo gen yon salè minimòm ki pèmèt yo viv tankou moun. Nan manifestasyon nan mwa Fevriye 2022 yo, lapolis maspinen ouvriye yo ak gaz lakrimojèn, bal kawotchou ak souflèt poutèt yap reklame 1.500 goud kòm salè minimòm pou pi piti. Nan manifestasyon Ouvriye yo nan jounen Mèkredi 23 Fevriye 2022 a, yon patwouy lapolis tire bon bal katouch awotè moun epi touye, lapoula, Lazard Maxilien, Jounalis Roi des Infos, epi blese 2 lòt Jounalis, Sony Laurore de Laurore News TV ak Yves Ducé Moise de RCH 2000 ke yo te transpòte Lopital dijans. Gen yon ouvriye ki te pran 2 bal nan pye e ki te pran swen nan Lopital. Ayiti Koupe Fache denonse ak tout fòs nou represyon sovaj, asasen, kriminèl, vyolans alagouj lapolis fè kont manifestasyon Ouvriye, Travayè yo kote bal lapolis fè Jounalis yo ak  ouvriye viktim. Nan yon nòt Asosiyasyon Endistriyèl Ayisyen (ADIH) mete deyò, li pat menm pran swen pou deplore zak kriminèl lapolis fè kont Jounalis ki mouri ak blese yo kòmsi yo pa moun. Li annik pale de swadizan “vyolans” ki fèt kont izin yo epi, ak awogans, yo mande pou gouvènman kwoupyon restavèk yo a etabli estabilite ak lapè sosyal nan vini ak akonpayman alontèm. Yo pa di anyen sou demand Ouvriye, Travayè yo pou yon salè minimòm 1,500 goud pou pi piti pou yon jounen 8 èdtan an. An bon awogan, yo annik pase sa sou silans. Kalite represyon sovaj lapolis ap ekzekite kont manifestasyon yo la a ap vize fèmen sistematikman tout espas ekspresyon demokratik Ouvriye, Travayè ak Mas Popilè yo an jeneral nan enterè klas reyaksyonè yo, patwon boujwa kapitalis yo, granmanjè nan leta pouri a, politisyen yo ak peyi kolon enperyalis yo. Se sèl mwayen reyaksyonè yo, patwon, politisyen ak leta granmanjè pouri yo a, vle asire tèt yo, pou yo kapab kontinye jwe jwèt politik yo alèz ant yo nan eleksyon malatchong ak demokrasi pou lagalri a, kontinye eksplwate, dominen, oprime mas popilè yo epi jwi richès nou kreye yo sou do nou ankò, nan swadizan “lapè ak estabilite politik.” YON LAPÈ SIMITYÈ! TOUT REYAKSYONÈ KONPLIS! Pandan lapolis ap matirize ouvriye k ap fè manifestasyon pasifik pou dwa demokratik yo, yo bay bandi ak gang ame asasen kriminèl yo kat blanch pou bloke 5 depatman peyi a. Matisan, Kwadèboukè, Lasalin ak plizyè lòt katye popilè fin gangsterize. Kidonk, lapolis konplis ak gang kriminèl kap fonksyone kòm yon milis loumpenn met ansanm pou defann enterè gwo boujwa, grandon, ekip politisyen opouvwa yo ak peyi enperyalis yo. Fòs represif, ak fòs laterè sa yo la pou eseye entimide ouvriye, travayè, peyizan, mas popilè yo an jeneral pou nou pa rive òganize tèt nou kòm yo gwo fòs solid, epi manifeste nan lari a pou egzije respè dwa demokratik nou, epi pou chanje lavi nou. Men tout sa mande de nou BONJAN ÒGANIZASYON OTONÒM SOLID A TOUT NIVO! Fòs represif, fòs laterè reyaksyonè yo deside reprime sovajman tout ti tantativ pou mas pèp la reklame yon minimòm dwa demokratik. Alòske menm lapolis sa a di li manke resous pou fè fas ak bandi, li gen kont resous pou vin reprime ouvriye, travayè kap manifeste pasifikman pou yon lavi miyò. Sa vle di, “Dan pouri gen fòs sou bannann mi.” Avèk Represyon, vyolans sovaj lapolis fè sou ouvriye, travayè yo, leta pouri tyoul klas reyaksyonè patwon kapitalis yo, grandon yo, politisyen ak enperyalis yo montre nou klèman ke lapolis ak gang milis loumpenn yo, la, pou kraze nou menm mas pèp la. Tout sa montre nou klèman leta represif pouri a pap pèmèt mas pèp la fè okenn revandikasyon demokratik pase, menm pasifikman. Se w kesyon de, « PLIMEN POUL LA, PA KITE L RELE! » Depi 2019, salı minimòm la pa t janm ajiste alòske lavichè a t ap vale teren. Patwon boujwa kapitalis ak vòlò, granmanjè nan Leta yo nan konplisite ak kolon enperyalis yo te met ansanm pou kontinye souse san ouvriye, ouvriyèz, travayè, ak travayèz san limit. Pandan leta a ap monte pri gaz la, pandan l ap gaspiye lajan, yo poko janm di kisa yo fè ak lajan PetroKaribe a (US $4.2 Milya dola vèt), lajan CIRH la (US $16 milya dola vèt), ak lajan yap ranmase pa bokit sou do dyaspora a, $1,50 sou chak transfè lajan ak 5¢ sou chak apèl telefonik, kote yo rive ranmanse konbyen milyon dola vèt. Pandan yo pa kanm di anyen sou tout sa, jounen jodi a, yo rete lan figi moun, yap ofri yon lasibab pou mete sou salè minimòm pwatrinè a. Ouvriye, Travayè, Mas Popilè yo, Kan Pèp la, LOUVRI JE NOU BYEN GRAN SOU GASPIYAY/GAGOTAJ TOUT LAJAN SA YO KI SOU KONTWÒL GRANMANJÈ NAN LETA POURI A! SE LAJAN NOU! Ouvriye, ouvriyèz kap swe san nan faktori yo, kap traba san pran souf pou yo rive bay fanmiy yo manje kòmsadwa, jounen jodi a, yo di yo pa kapab ankò. Li lè, li tan pou travayè, travayèz, ouvriye, ouvriyèz, peyizan, peyizàn, ki pwodyi tout richès nan peyi a, li lè, li tan pou nou viv tankou moun, ak tout respè ak diyite. Wi se nou, ouvriye, travayè, kap pwodui tout richès nan peyi a. Se nou kap pote peyi a sou do nou. Fòk richès yo retounen jwenn nou nan mas popilè yo. Se depi dekrè 24 fevriye 1984, ki te enplemante Kòd Travay 1961 an, leta te sipoze met sou pye yon komisyon nan Ministè Afè Sosyal pou revize salè yo. Selon lwa 29 sektanm 2009 lan, Konsèy Siperyè Salè a (KSS an Kreyòl, CSS an Franse) donk Konsèy Siperyè Salè a ta gen pou rankontre Chak ane depi kòmansman jiyè pou l fè rekòmandasyon sou ajisteman salè minimòm lan selon to enflasyon an ak dòt endis makwo-ekonomik, tèlke pa ekzanp to chomaj, pwodui nasyonal bri (PNB), balans komèsyal peyi a, to enflasyon, elatriye. Se ann Out 2013, apre prèske 30 an, Konsèy Siperyè Salè a te rive met sou pye pou premye fwa, sou gouvènman Mateli. Tout lòt gouvènman presedan yo te vag sou lwa sa yo. Prezidan an mete sou pye Konsèy Siperyè Salè a ki sipoze fonksyone ak 9 manm e ki konpoze de 3 reprezantan Ministè afè sosyal, 3 reprezantan patwona a, ak 3 reprezantan sektè sendikal la. Kidonk depi an lagan, ouvriye ak travayè yo an minorite nan KSS la paske gouvènman an ak patwon yo toujou kole tèt yo ansanm. Anplis, anpil fwa se sendikalis tèt chat tyoul yo rekrite nan Konsèy Siperyè Salè a (KSS la). Konsèy minis gouvènman an gen pou konsidere rekòmandasyon KSS la epi se prezidan an ki gen pou l pibliye yon arete pou fikse salè minimòm yo. An 2009, dekrè prezidansyèl Preval la te vin presize 8 diferan kategori travay ki chak gen salè minimòm pa yo. Salè minimòm nan faktori soutretans yo te fikse nan sizyèm kategori a 125 goud pa jou. Jiskaprezan, lwa sou salè minimòm la pa fikse salè anpil travayè riral, tankou vann jounen yo ak peyizan dimwatye yo. Sa se de aspè enpòtan nan lit k ap kontinye mennen pou refòm Kòd Travay la, refòm Kòd Riral la ak yon bonjan Refòm Agrè. Depi an 1986, ouvriye soutretans yo konn sèvi ak manifestasyon Premye Me yo chak ane pou lanse yon mobilizasyon pou jwenn yon salè minimòm ki koresponn omwen a yon minimòm vital. Salè minimòm lan pa janm kont pou ouvriye yo fè fas a depans lavi yo. Anplis, chak ane lavichè a bese valè salè yo touche a. Salè minimòm 500 goud lan an 2022 vo mwens pase mwatye salè minimòm 1980 an (38%). Ane sa a, 2022, kòm salè yo pat ajiste depi 3 zan, depi an 2019, mobilizasyon yo te kòmanse bonè depi nan debi lane a, sitèlman ouvriye yo te vin about. Chak ane, se mobilizasyon ouvriye soutretans yo ki fòse ajisteman diferan salè minimòm yo ann Ayiti. Se sa ki fè mobilizasyon ouvriye soutretans yo jwe yon gwo wòl nan lit tout travayè. Pa ekzanp, an 2005, 2009, 2017, 2018, avèk ane sa a 2022, te gen de gwo mobilizasyon ki te rasanble majorite ouvriye soutretans yo atravè peyi a. 18 fevriye ane sa a, apre anpil mannigans, Konsèy Siperyè Salè kwoupyon an, (KSS kwoupyon) an te vini ak rekòmandasyon patwon soutretans yo pou ajoute 125 goud pa jou sou salè minimòm pwatrinè 500 goud la, ki vin mete l a 625 goud salè minimòm tibèkiloz la. Imedyatman, ouvriye yo ak reprezantan sendikal yo te montre yo pat dakò. Yo te denonse KSS la epi yo te kanpe fèm sou 1.500 goud yo t ap mande a, atò yon 1,500 goud ki pap menm rive reponn a bezwen minimal lavi Ouvriye toutbon vre. Malgre sa, gouvènman an te vin pwopoze 750 goud nan yon premye tan. Annapre li vin bese l a 685 goud nan arete li te pibliye nan lendi, 21 Fevriye 2022 a. Nou wè jan granmanjè sa yo sinik ak sadik! Mezanmi O, 685 goud gouvènman PHTK a ofri kòm salè miminòm la vo mwens pase mwatye salè minimòm 1980 an. Ou imajine w sa? Sa montre aklè Leta pouri sa a pa konsidere klas ouvriyè a pou anyen. Li montre gwo patwon, ak zotobre pa deside retire senk kòb nan pòch yo, nan pwofi yap fè sou do nou, pandan ouvriye yo ap kofre anba lavichè. Jounen jodi a, travayè, travayèz di non. Yo bouke travay pou chwal galonnen. Yo reklame 1,500 goud pou pi piti kòm salè minimòm. Yo mande pou bonjan kondisyon travay, respè ak diyite. Yo pap pran lan kraponnay Leta PHTK a. Yo rele aba represyon Leta granmanjè a. Nou menm nan Ayiti Koupe Fache, nou pote solidarite nou ak lit Ouvriye, Travayè yo ap mennen pou ajisteman/ogmantasyon salè minimòm la a 1,500 goud pou pi piti. Nou konnen lit òganize otonòm travayè se lit pou sòti peyi a nan twou santi li ye a. Nou konvenki lit òganize otonòm travayè, lit òganize otonòm Kan Pèp la ki chita sou enterè fondamental mas popilè yo se lit veritab pou transfòme peyi nou, pou nou tout kapab viv lan diyite, lan yon lòt sosyete. VIV LIT ÒGANIZE OTONÒM OUVRIYE, TRAVAYÈ POU AJISTEMAN/OGMANTASYON SALÈ MINIMÒM LA A 1,500 GOUD POU PI PITI! VIV LIT DEMOKRATIK ÒGANIZE OTONÒM KAN PÈP LA AK TRAVAYÈ KÒM POTOMITAN! VIV AYITI LIBERE! Ayiti Koupe Fache, 24 fevriye 2022. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 3 mas 2022 ((rezonodwes.com))-- N ap salye tout kanmarad, tout fanm ak gason k ap lite pou yon lavi miyò lan peyi nou. Se twazyèm kwonik Ayiti Koupe Fache. Ayiti Koupe Fache se yon kwonik ki pote solidarite ak lit ouvriye, lit travayè ak lit peyizan. N ap pote solidarite ak lit tout moun", "domain": "rezonodwes.com", "date": "2025-11-07 21:56:38", "url": "https://rezonodwes.com/?p=270905", "image_url": null, "xglm_generated_text_wo_prompt": "tinue this article with similar tone. Ense. l’en-s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s’s"}
{"title": "Ki kote istwa Bouki ak Malis soti? - Rezo Nòdwès", "text": "Madi 22 fevriye 2022 ((rezonodwes.com))– Bouki ak Malis se 2 gran pèsonaj imajinè ki make literati nan bouch an Ayiti. 2 pèsonaj sa yo sibi anpil transfòmasyon nan fòm ak ekspresyon kiltirèl nan tradisyon oral nou. Bouki ak Malis jwe yon wòl fondalnatal nan bay timoun yo prensip epi devlope fòm entèlijans ak anbisyon yo. Listwa Bouki ak Malis sòti nan literati nan bouch nan kontinen afrik. Fòm kreyasyon literè sa ta sanble debake depi sou tan lakoloni nan karayib la. Si Bouki ak Malis se 2 pèsonaj imajinè ki souvan pran fòm moun ebyen listwa 2 pèsonaj sa yo rakonte sou fòm 2 zannimo nan blòk lwès kontinen afrik. Nan kont popilè ayisyen, Bouki eksprime tout sa ki mal : enbesil, devenn se kèk pami anpil lòt egzanp. Yon lòt bò, Malis li menm eksprime tout sa ki bon tankou entèlijan, (rize) ak chanse. Dayè youn nan liv popilè pou timoun an Ayiti pote non “Ti Malice au pays des lettres”. Pou koulye a fòm kreyasyon literè sa (Liv kont ) komanse diminye nan rakontaj san nou pa bliye kantite lekòl ak sant kiltirèl ki sispan sèvi ak kèk nan yo tankou liv Bouki ak Malis. Kidonk 2 gwo pèsonaj imajinè sa yo ki te make tradisyon oral ayisyen an komanse disparèt. Menm jan pa gen sosyete san kilti, pa gen sosyete tou san mit. Konskriksyon mit yo chita tou dwat nan pwosesis kreyasyon atistik yo. E travay kreyatè sa yo penmèt nou dezabiye sosyete a pi byen pou nou rive konprann, analize ak apresye ansanm valè sosyal ak kiltirèl li. Bidler Nelson bidlernelson@gmail.com Ou ka li tèks sa tou sou enfo7.net Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Madi 22 fevriye 2022 ((rezonodwes.com))-- Bouki ak Malis se 2 gran pèsonaj imajinè ki make literati nan bouch an Ayiti. 2 pèsonaj sa yo sibi anpil transfòmasyon nan fòm ak ekspresyon kiltirèl nan tradisyon oral nou. Bouki ak Malis jwe yon wòl fondalnatal nan bay timoun yo prensip epi devlope fòm entèlijans ak anbisyon yo.", "domain": "rezonodwes.com", "date": "2025-11-07 21:56:39", "url": "https://rezonodwes.com/?p=269731", "image_url": null, "xglm_generated_text_wo_prompt": "ontinue this article with similar tone."}
{"title": "Ouvriye faktori yo reprann lari mèkredi maten an | Lapolis retounen fè represyon sou manifestan yo - Rezo Nòdwès", "text": "Mèkredi 16 fevriye 2022 ((rezonodwes.com))– Yon lòt fwa ankò, ouvriye faktori nan Pak Endistriyèl wout ayewopò a (Sonapi), repran beton an pou reklame ajisteman salè minimòm la. Manifestan yo mande pou mete tchotcho y ap touche a nan nivo 1500 goud pa jou pou yo ka omwen viv tankou moun. Yo rele aba 500 goud salè pwatrinè e yo di yo p ap sispann pran lari toutotan leta pa reponn revandikasyon yo a. Foul la ki te soti Sonapi te mache sou wout ayewopò et vire pou monte sou Delma pou pran direkyon kay premye minis la nan Musseau. Men rive devan lokal ONA, lapolis ak sivil ki gen zam kraze manifestasyon an. Gaz lakrimojèn ak bal te fè kenken, men ouvriye yo pa vle bay legen. Yo te retounen rasanble pi devan sou wout Delma pou kontinye ak revandikasyon yo. Men polisye yo tou pa fatige lage bonbòn gaz nan mitan yo pou fòse foul la gaye. Dapre kèk manifestan, plizyè pami yo blese. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 16 fevriye 2022 ((rezonodwes.com))-- Yon lòt fwa ankò, ouvriye faktori nan Pak Endistriyèl wout ayewopò a (Sonapi), repran beton an pou reklame ajisteman salè minimòm la. Manifestan yo mande pou mete tchotcho y ap touche a nan nivo 1500 goud pa jou pou yo ka omwen viv tankou moun. Yo rele aba 500 goud", "domain": "rezonodwes.com", "date": "2025-11-07 21:56:43", "url": "https://rezonodwes.com/?p=268952", "image_url": null, "xglm_generated_text_wo_prompt": "ontinue this article with similar tone."}
{"title": "Konbit Oganizasyon Politik, Sendikal ak Popilè yo mande BSA Montana kanpe sou tout negosyasyon ak »prezime asasen Ariel Henry » - Rezo Nòdwès", "text": " Potoprens, jedi 10 fevriye 2021 Kisa : Lèt pou Biwo Suivi Akò 30 dawout la (BSA) Poukisa : Pou mande kanpe sou tout negosyasyon ak prezime asasen Ariel Henry Distenge manm BSA yo, Direktwa Regwoupman Sosyopolitik Konbit Oganizasyon Politik, Sendikal ak Popilè yo salye travay BSA a ap fè nan kad aplikasyon akò 30 dawout la ki pote non akò Montana. KONBIT la ekri lèt sa a pou mande BSA a kanpe sou tout negosyasyon ak prezime asasen Ariel Henry ki dapre enfòmasyon plizyè medya etranje ak lokal pibliye, ta enplike jouk nan kou nan zak sasinay ki fèt sou prezidan defakto Jovenel Moise. Nan yon atik li soti nan dat 8 fevriye 2022 a, televizyon / jounal CNN rapòte yon band sonò Jij Gary Aurelien ki akize plizyè pwòch Mateli nan zak sasinay ki fèt sou Jovenel Moise la. Pami yo, jij la site aklè non Ariel Henry k ap jwe wòl premye minis defakto nan tèt peyi a, kòm youn nan moun ki patisipe nan konplo pou asasinen ansyen prezidan defakto Jovenel Moise. Atik sa a vini apre divès lòt atik ki te deja soti nan New York Times ak Washinton Post ak yon rapò RNDDH ki te ale nan menm sans lan. An prensip menm timoun piti ta dwe konprann okenn gwoup moun pap fè yon koudeta osnon asansinen yon prezidan pou se pa yo ki pran pouvwa a. Dividal endis k ap soti yo, non k ap site nan krim nan, mete pwojektè lemondantye sou PM defakto Ariel Henry ak antouraj ansyen prezidan Mateli. Menm si Jovenel te yon kriminèl konwonpi, pou valè moral ak etik akò 30 dawout la ap charye, nou pa dwe nan negosyasyon ak yon moun ki gen gwosè akizasyon sa yo sou tèt li. Sosyete a nonplis, pa kapab aksepte yon prezime asansen gen anba ponyèt li lajan taks pèp la ak tout aparèy represif Leta a. Menm si nou dwe jwenn yon konsansis laj pou nou soti nan kriz la, sa pa otorize nou vyole prensip etik ak moral yo, ni bay enpinite kat blanch. Nou pa dwe janm bliye, akò 30 dawout la enskri tèt li nan batay kont enpinite, kòripsyon ak respè dwa moun. Pou rezon sa yo, distenge manm BSA, KONBIT la mande nou kanpe sou tout negosyasyon ak Ariel Henry annatandan li reponn kesyon lajistis. Prezidan ak premye minis ki eli nan kad akò 30 dawout la ta dwe pran menm wout sa a si yo pa vle bay enpinite jarèt. BSA a ak komite negosyasyon an kapab negosye ak tout akò yo, men pase lwen PM defakto Ariel Henry jiskaske li reponn kesyon lajistis. Direktwa KONBIT la remèsye BSA a, pandan n ap mande l pran demand sa a ankonsiderasyon. L ap pèmèt nou pwoteje pwòp imaj nou ak tout siyatè akò 30 dawout la ak tout valè etik ak moral akò a charye. Pou Konbit la Josué MERILIEN Olriche JEAN PIERRE Guy NUMA Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Potoprens, jedi 10 fevriye 2021 Kisa : Lèt pou Biwo Suivi Akò 30 dawout la (BSA) Poukisa : Pou mande kanpe sou tout negosyasyon ak prezimeasasen Ariel Henry Distenge manm BSA yo, Direktwa Regwoupman Sosyopolitik Konbit Oganizasyon Politik, Sendikal ak Popilè yo salye travay BSA a ap fè nan kad aplikasyon akò 30 dawout la", "domain": "rezonodwes.com", "date": "2025-11-07 22:44:24", "url": "https://rezonodwes.com/?p=268635", "image_url": null, "xglm_generated_text_wo_prompt": "ntinue this article with similar tone."}
{"title": "Ensekirite | Konferans Pastè Ayisyen yo (KOPA) mande ayisyen yo pou oganize yo pou defann tèt yo - Rezo Nòdwès", "text": "Nòt Pou Laprès Vandredi 11 fevriye 2022 ((rezonodwes.com))– Konferans Pastè Ayisyen yo (KOPA) kondane zak kidnapin bandi ame fè sou pastè Rémy Lochard nan zòn lakay li nan Taba, dimanch 6 fevrye pase a padan l t’ap ale legliz. KOPA mande liberasyon pastè a ak tout lot moun ki anba men ravisè prese prese e san kondisyon. KOPA konstate gouvenman de fakto a fè silans e rete inaktif devan degradasyon klima ensekirite a nan peyi a aloske se pa dizèn bandi kidnape moun chak jou nan peyi a. Bandi ki jwenn pwoteksyon gwo palto nan Leta a kidnape moun nan preske tout sektè. Yonn nan sektè kipi touche, se sektè relijye a. Depi 5  denye ane sa yo, pastè, pè  ak fidèl legliz ap pote yon kwa madoule. Bandi kidnape, tiye yo san gade deye. Sityasyon sa a revolte konsyans Konferans Pastè Ayisyen yo le l gade kouman moun kap dirije yo banalize lavi moun le yo pa pran reskonsablite yo pou mete bandi yo anba kòd pou lape ak sekirite ka tabli nan peyi a. Bandi yo trè alèz, yo opere gran lajounen, anba je lapolis ak lajistis ak otorite nan gouvenman an ki pa ni wè ni tande kri soufrans ak dezolasyon popilasyon an ki ozabwa, ki pa gen rele, ki pa gen reponn. Malgre pwomès van pou konbat ensekirite, Konferans Pastè Ayisyen yo konstate moun kontinye tonbe anba bal bandi ame toupatou, sitou nan kapital la ak zòn ki viwonnen l. KOPA konstate peyi a tounen yon gwo labatwa kote san pa sispann koule, kote kòtèj kadav pa sispann defile chak jou. Peyi a envivab, peyi a tounen yon lanfè. Majorite moun ap viv nan prizon yo pa vle sòti  telman yo pè pou bandi pa kidnape yo oubyen asasinen yo. Devan sityasyon difisil sa a, Konferans Pastè Ayisyen yo mande ayisyen yo pou oganize yo, nan respè la lwa, pou defann tèt yo. Defans se yon dwa la Bib ak la lwa lezòm rekonet. Pawòl la di, veye, prye. Pandan n’ap veye move zangi, n’ap prye, nou dwe aji tou ak la fwa kont malfektè k’ap pote lakwa lakay nou e kont bandi abiye ki mare sosis yo ak bandi gran chimen ki pa sispann mete dlo nan je n. Pandan l’ap renouvle solidarite avek paste Rémy Lochard, fanmi li ak manb legliz Eben-Ezer yo, Konferans Pastè Ayisyen yo mande tout kretyen an patikilye ak tout ayisyen an jeneral pou yo kontinye fè BonDye konfyans epi kontinye aji pou chanje kondisyon lavi pandan yap sonje ane 2022 a, se ane konba pou reprann dwa grandet maje peyi a, pou kase sistem vyolans kap detwi n nan epi pou n tabli yon tranzisyon kap charye revandikasyon mas yo tout bon vre. Pòtoprens, 10 fevriye 2022 Rev. Pastè Normil Dorvila Prezidan pou yon ti bout tan Konsèy Ekzekitif KOPA Rév. Pasteur Ismael Baptiste Sekretè ekzekitif Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt Pou Laprès Vandredi 11 fevriye 2022 ((rezonodwes.com))-- Konferans Pastè Ayisyen yo (KOPA) kondane zak kidnapin bandi ame fè sou pastè Rémy Lochard nan zòn lakay li nan Taba, dimanch 6 fevrye pase a padan l t’ap ale legliz. KOPA mande liberasyon pastè a ak tout lot moun ki anba men ravisè prese prese e", "domain": "rezonodwes.com", "date": "2025-11-07 22:44:25", "url": "https://rezonodwes.com/?p=268632", "image_url": null, "xglm_generated_text_wo_prompt": "inue this article with similar tone."}
{"title": "AYITI : Salè minimòm, mizè maksimòm ! - Rezo Nòdwès", "text": "Lè enterè yo menase, mèt faktori soutretans yo tankou Apaid ak Becker te konn gen Lame Dayiti/FADH pou fè koudeta…….se pa pou dat. Nan lane  2022 sa a, yo toujou gen PNH anti-Pèp la pou kraze mobilizasyon ouvriye ak ouvriyèz ki ap rekalme yon salè 1500 Goud pou pi pit. Vandredi 11 fevriye 2022 ((rezonodwes.com))– Nou Kapab Al Verifye Sa !!! Sonje depi nan epòk Diktati Avi a kote Sendika Pat Gen Dwa Fonksyone Vre , Jean Claude Duvalier te fikse Salè Minimòm Tibèkiloz la a 17 goud edmi ki te egal lè sa a a 3 dola edmi / dola vèt . Lè gouvèlman Aristide la te deklare se yon gwo esplwatasyon epi poutèt sa yo deside pou moute l a 35 goud , ki te vin egal lè sa a a 5 dola meriken … tout gwo zouzoun nan asosiyasyon patron yo t al nan palè pou fè konnen : depi yo moute salè minimòm lan a 35 goud , tout faktori ap sètoblije fèmen ! Gouvèlman an pat brinding epi li  te moute salè minimòm lan a 35 goud epi pa gen okenn izin ki vin fèmen men eperyalis meriken ak FADH te vin bay KOUDETA !!! Nan lane 2002 , ak politik neyo liberal ki t ap aplike a epi ki t ap kontinye kraze pwodiksyon nasyonal agrikòl la epi ki te gen kòm konsekans fè goud la pèdi valè rapid , vin gen nesesite pou Reajiste / Double Salè minimòm lan ankò , sòti nan 35 goud pou mete l a 70 goud . Poutèt sa , Gouvèlman Aristide la pran yon minimòm responsabilite epi li pran desizyon DOUBLE Salè minimòm lan yon dezyèm fwa . An reyaksyon Apaid ki te pi gwo operatè nan domèn sou tretans lan nan epòk la met ansanm ak kèk lòt alye tankou Backer epi yo tanmen , ak lòt asosye / pisans enperyalis , yon gwo kanpay destabilizasyon ak kòm objektif deklare : rive nan yon swadizan  » Nouvo Kontra Sosyal  » etan yo Manipile anpil moun nan sosyete sivil la yo te federe nan yon Gwoup 184 !!! Rès Istwa a  nou konnen l ak Asayan Guy Philippe yo , retire Aristide sou Pouvwa a epi Fè Yon Lòt Entèvansyon Militè Etranje nan Lane 2004 Pou Kraze 200 Lane Dwa Granmoun Nou Kòm Pèp Sou Tè D Ayiti epi Pran Kontwòl Politik Ayiti ak CORE GROUP la ! LISTWA Se Yon Pwofesè Nou Dwe Respekte , Li Ka Pèmèt Nou KONPRANN Anpil Bagay !!! Batay Ouvriye ak Ouvriyèz Yo Ap Mennen Pou Yo Egzije Pou Patwon Yo Peye Yo Yon Salè Ki Ka Pèmèt Yo Menm ak Fanmi Yo Kapab Manje : Se Pa Yon Batay Ki Piti ! Travayè ak Travayèz Sa Yo Toujou Gen Anfas Yo Menm Piyajè Yo Ki Pa Bezwen Pou Demokrasi Tabli Tout Bon Vre Nan Yon Ayiti Ki Granmoun Tèt Li ! Stephen William PHELPS , Pòtoprens 10 fevriye 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lè enterè yo menase, mèt faktori soutretans yo tankou Apaid ak Becker te konn gen Lame Dayiti/FADH pou fè koudeta…….se pa pou dat. Nan lane 2022 sa a, yo toujou gen PNH anti-Pèp la pou kraze mobilizasyon ouvriye ak ouvriyèz ki ap rekalme yon salè 1500 Goud pou pi pit. Vandredi 11 fevriye 2022 ((rezonodwes.com))--", "domain": "rezonodwes.com", "date": "2025-11-07 22:44:27", "url": "https://rezonodwes.com/?p=268625", "image_url": null, "xglm_generated_text_wo_prompt": "Continue this article with similar tone."}
{"title": "Mizik kòm instriman kominikasyon kominotè ak koneksyon popilè - Rezo Nòdwès", "text": "Jedi 10 fevriye 2022 ((rezonodwes.com))– Li pi fasil pou n memorize mo ke n tande nan on mizik ke lè n li yo nan liv oubyen nan on atik jounal. Dayè gen plis moun ki tande mizik ke gen moun ki li. M pa konn pou ki rezon men so on verite absoli. Mwen se Bobb Rousseau. Nan atik sa m pral pale n sou kijan nou mem atis nou ka itilize mizik kom on zouti kominikasyon pou n lanse nenpòt mouvman sosyabilizasyon, sansibilizasyon politik ak edikasyon sivik. Mizik pa ta dwe selman on mwayen atis itilize pou ede fanatik défoule l oubyen blye estress li. Nou mem atis nou ka itilize l tou pou n ka gaye ideyoloji politik, pou n edike pèp la sou dwa l ak devwa w e pou n infòme pèp la sou kijan gouvènman ap fonksyone. Nou wè m pa di fanatik, m di pèp paske nou tout, illetre ou intelektyèl, kretyen ou vodouyizan, rich ou pov, tande mizik. Mizik gen kapasite pou l kominike lide yon fason efikas, li se on bon instriman pou kominikasyon politik. Kelkeswa nivo w, ke w nan politik ou pa, ke w se kandida oubyen votan, mizik ka kenbe w infome sou tout sak pase nan peyi a e mem nan mond la. Mizik se yon bon zouti pou fè lide avanse nan sosyete a ak pou konekte moun ak ideyoloji. Nou ka sèvi ak li pou chanje konpotman, pou insite pèp pran aksyon, pou kreye ak ranfòse yon sans idantite kolektif. Li pa selman on mwayen pou n kenbe fanatik an alèn lè yo nan manifestasyon. Imajine on mizik ki ta va esplike popilasyon an kijan pou l vote e poukisa pou l vote. Imajine on mizik ki ta esplike pèp la wòl li an tan ke sitwayen e devwa l anvè kominote pa l la. Imajine on mizik ki ta va esplike pèp la esansyèl konstitisyon an espesyalman kijan pou Leta garanti ak respekte dwa fondamantal li. Si mizik sa yo tap fèt an videyo mem, se tap on doub enpak. Non selman moun yo tap tande mo yo, atis yo te va tou itilize videyo yo kom on bilbòd pou yo fè nenpòt ki mesaj pase. Tankou, kenbe lari a pwop, pa vote a vant nou, an n kole zepòl pou fè peyi a vanse, #kotekobpetrocaribea, etc. Mem si on mizik pa a karaktè edikatif, li ka kontribiye nan mouvman sensibilizasyon an tou. Pa egzamp, nan videyo yo, dansè yo ka pote mayo ak pankat ki pale de on problèm sosyal ou de on mouvan ki bezwen sipò kominotè. M ret kwè ke chak konsè ak espetak ta dwe gen bilbòd ak banyè kap délivre bon mesaj edikasyon sivik ak patisipasyon politik bay fanatik kap pran plezi yo ak moun kap gade yo sou telefòn yo. Men, pandan ke nou ka itilize mizik kom on mwayen de kominikasyon e de koneksyon popilè, nap asire n tou ke politisyen yo pa itilize nou mem atis pou yo fè pase ajenda pèsonel yo. Se pou sa, m propoze fòmasyon on ògan moun ki pa atis ak mizysyen ki pou ta kontrole mesaj politik, sosyal ak edikatif ke atis yo ap sipòte pou atis yo pa vinn tounen ajan maketin politik. Li enpòtan pou nou fè mizik nou yo rive sou tout moun san esepsyon. M pa di pou atis yo vinn tounen on ajan devlopman oubyen aktivis politik, men m ret kwe ke pèp la bay atis yo plis valè ke ekriven yo ak jounalis yo. Kidonk, an n edike pèp nou atravè mizik. Dr. Bobb RJJF Rousseau Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 10 fevriye 2022 ((rezonodwes.com))-- Li pi fasil pou n memorize mo ke n tande nan on mizik ke lè n li yo nan liv oubyen nan on atik jounal. Dayè gen plis moun ki tande mizik ke gen moun ki li. M pa konn pou ki rezon men so on verite absoli. Mwen se", "domain": "rezonodwes.com", "date": "2025-11-07 22:44:28", "url": "https://rezonodwes.com/?p=268507", "image_url": null, "xglm_generated_text_wo_prompt": "ontinue this article with similar tone."}
{"title": "S.O.S. – Kwadèboukè | 3 fevriye 2022 : FJKL revele ke se sèlman 2 ajan k ap veye 1030 prizonye - Rezo Nòdwès", "text": "Kominike Vandredi 4 fevriye 2022 ((rezonodwes.com))– SOS POU PRIZON KWAD È BOUK È ! Fondasyon Je Klere (FJKL) deside lanse yon SOS nan zòrèy otorite Leta yo parapò ak divès apèl dezolasyon prizonye ki fèmen nan Prizon Sivil Kwadèboukè bay sou sa y ap sibi. Pi fò ajan Direksyon Administrasyon Penitansyé (DAP) ki afekte nan prizon an pa al nan pòs yo. Konsekans 1-Selil yo pa louvri, sa ki lakoz kin nan oswa bokit pou yo demele pwoblèm yo a konn pase yon semenn, lè konsa li plen jouk li ranvèse. Movèz odè gaye e yo konn kale bèt anndan selil la. Kidonk, se tout jounen kou nan nwit prizonye yo ap respire move lodè ; 2-Mete sou sa prizonye yo pa benyenyo pa pran solèy. Jou 3 fevriye 2022 a, gen 1030 prizonye ki fèmen nan prizon Kwadèboukè, pami yo, gen 324 ki  kondane. Kidonk, sou 1030 lan, gen 700  ki an detansyon prevantiv pwolonje (DPP). Teyorikman, gen 109 ajan (DAP) ki afekte nan prizon Kwadèboukè. Ann fè yon ti bak rive 3 mwa anvan sa, ki vle di 3 novanm 2021. Jou DAP te al fè pewòl 3 novanm sa a, gen 94 ajan sou 109 ajan ki te reponn prezan. 3 fevriye 2022, pa mande konbyen ajan ki nan espas la. Apa 2 ajan ki sou  tèt  Miradò yo. Sa vle di, ou gen 1030 prizonye ki kadnase e ki livre a yo menm. Se pa jodiya prizonye sa yo ap moute yon kalvè pa do men pandan 3 dènye semenn sa yo, temwayaj nou ranmase montre bagay yo dejenere nèt. Nan sans sa, FJKL ap lanse yon SOS bay otorite konsène yo . N ap mande Enspeksyon Jeneral lapolis la pou li : N ap mande Direksyon Administrasyon Prizon yo (DAP) : Pou fini, n ap mande Direksyon PNH la pou li pran bon jan dispozisyon   pou li garanti sekirite tout sila yo ki afekte nan prizon Kwadèboukè a, mete yo an kondisyon pou yo al onore angajman yo. Pòtoprens, jou 3 fevriye 2022 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Vandredi 4 fevriye 2022 ((rezonodwes.com))-- SOS POU PRIZON KWADÈBOUKÈ ! Fondasyon Je Klere (FJKL) deside lanse yon SOS nan zòrèy otorite Leta yo parapò ak divès apèl dezolasyon prizonye ki fèmen nan Prizon Sivil Kwadèboukè bay sou sa y ap sibi. Absans ajan nan prizon an Pi fò ajan Direksyon Administrasyon Penitansyé (DAP) ki afekte", "domain": "rezonodwes.com", "date": "2025-11-07 22:44:29", "url": "https://rezonodwes.com/?p=267882", "image_url": null, "xglm_generated_text_wo_prompt": "e this article with similar tone."}
{"title": "Dr Bobb Rousseau : »Novam sa, dyaspora Etazini pral fè pati demokrat la peye pou frekansite yap fè Ayiti a » - Rezo Nòdwès", "text": "Pati Demokrat la pa pran an kont ke imigran ayisyen ap enfliyanse rezilta eleksyon amerikèn yo byen anvan Obama te kandida pou pòs prezidan. Se poutèt sa, kòm yon fòs elektoral politik k ap grandi, elektora ayisyano-ameriken an gen kapasite pou l rete lakay yo oswa chanje vòt yo kòm Demokrat yo pa kapab genyen Florid, Lajòji ak menm Pennsylvani san sipò kominote sa a. Administrasyon Biden-Harris la dwe chanje politik etranjè yo anvè Ayiti, sitou fason ke yo sipòte koripsyon, move gouvènans ak antrepriz kriminèl, si yo vle kenbe oswa menm ogmante razwa yo mens ak frajil majorite 50-50 yo gen nan Sena a. Mercredi 2 février 2022 ((rezonodwes.com))– Elektora ayisyen an, ki konpoze de yon kolosal 2 milyon ayisyano-ameriken, ap enfliyanse siyifikativman eleksyon Ozetazini depi anvan 2016. Akoz konfigirasyon yo gaye nan tout peyi a, espesyalman nan eta kle tankou Lajòji, Pennsylvani, ak Florid, yon analiz de de dènye eleksyon jeneral yo konkli ke pati politik demokrat la pap kapab genyen eleksyon nan eta sa yo san sipò enpòtan nan men elektora ayisyen an. Pa egzanp, an 2016, te gen 350,000 votè ayisyano-ameriken nan Florid. Pandan eleksyon jeneral yo, mwatye elektora ayisyen an swa rete lakay yo oswa vote pou Donald Trump. Kòm rezilta, Hillary Clinton te pèdi Eta a pa sèlman 112,000 vòt. Sa te pwouve ke vòt ayisyen an te enpòtan e li kontinye enpòtan anpil. Elektora ayisyen an pa t rive jwenn Madan Clinton akoz move fason li te manyen ak manipile rezilta eleksyon prezidansyèl Ayiti 2011 an favè de PHTK. Remake tou ke elektora ayisyen an te enstrimantal nan ede Pati Demokrat la genyen eleksyon 2020 la nan nivo prezidansyèl ak kongrè a kote 85% vòt ayisyen an te ale jwen kandida demokrat yo. Misye Biden pa t espere genyen Lajòji, men ak gwo patisipasyon ayisyano-ameriken  yo, li te ranpòte yon maj 12,000 vòt sou Trump. Anplis de sa, Ayisyano-ameriken yo te soti an gwo kantite pou asire viktwa pou senatè Rafael Warnock ak Jon Ossoff. Ayisyano-ameriken  ap emigre pa pakèt moun nan eta sid yo kote yo entegre nan politik amerikèn ak gouvènman lokal yo. Pou egzanp, popilasyon Lajòjyen an estime nan 60,000 a 90,000 Ayisyano-ameriken  ak sa ki nan Pennsilvani se tou pre 100,000, ki kontribye pou Biden genyen ak yon maj 80,555-vòt. Espesyalman nan Florid kote kominote Kiben Ameriken an gen tandans apiye Repibliken, pandan ke Ayisyen yo gen tandans bay vòt yo bay Demokrat yo, Pati Demokrat la pa jam koutize vòt Aysien yo paske yo konen Aysyen vote pou yo kan mèm ak otamatikman. Ak Etazini kontinye kap kontinye ap derespekte imigran ayisyen yo ak prensip demokratik Ayiti yo, elektora ayisyen an pral fè Demokrat yo tounen yon pati minorite apre eleksyon mitan manda 2022 la. Nan tèm ki pi pwofàn yo, Ayisyano-ameriken pap vote pou okenn Demokrat si Biden pa amelyore politik etranjè li konsènan Ayiti. Elektora ayisyen an eksprime mekontantman ekstrèm ak imigrasyon Administrasyon Biden-Harris ak politik etranjè Ayiti. Lidèchip eli pati a kontinye elabore pwosedi ki alyene votè Ayisyano-ameriken  yo epi ki agrave sitiyasyon an Ayiti. Sa a se malgre plizyè ane sipò pou ede eli Demokrat yo. Kontinye souzestime epi pran pou yo valè politik Ayisyano-ameriken  yo oswa potansyèl yo pou chanje alyans kapasite vòt yo pou enfliyanse eleksyon yo pral toujou koute chè pou pati a. Kounye a, Ayisyano-ameriken  ap viv nan plizyè distri kongrè kote reprezantasyon Demokrat yo ak sipò pou yo ap diminye. Kidonk, Demokrat yo de pli zan pli depann de vòt ayisyano-ameriken yo pou re-eleksyon. Elektora ayisyen an pral gen yon efè dirab sou eleksyon Sena a nan plizyè eta kle espesyalman nan Lajòji ak Florid kote re-eleksyon Raphael Warnock a depann de plis pase 60,000 elektè yo ak nan Florid kote Val Deming pa pral eli san yon gwo patisipasyon 350,000 votè ayisyano-ameriken kap viv nan eta sa. Palan de Chanm Depite a nan mitan tèm sa, si Demokrat yo vle reyisi an 2022, yo dwe sipòte elektè ayisyano-ameriken yo nan sis distri tankou 7yèm Distri nan Lajòji ki reprezante pa Carolyn Boudreaux ak 9yèm ak 13yèm Distri Kongrè nan Florid la. Distri yo reprezante pa Carolyn Boudreaux, Stephanie Murphy, Daren Soto, ak Charlie Christ respektivman. Yo dwe tou chanje politik yo anvè Ayiti si yo vle bat Repibliken Carlos Jimenez ak Maria Salazar ki reprezante respektivman 26yèm ak 27yèm distri Kongrè Florid yo. Politisyen ameriken ki pa pran elektora ayisyen an oserye montre key o pa anvi ranpòte eleksyon oswa kenbe chèz yo an novamb sa. Avèk yon elektora k ap grandi nan domèn politik ak alfabetizasyon politik, Novanm 2022 sa a, Aysyano-Ameriken pral vote an blòk pou politisyen k ap koute epi pra l aksyon k ap mennen transfòmasyon ann Ayiti ansanm ak ranfòse sikonskripsyon ayisyen an atravè politik imigrasyon ki gen bon sans. Bobb Rousseau www.cecoyauniversity.com www.medicpam.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pati Demokrat la pa pran an kont ke imigran ayisyen ap enfliyanse rezilta eleksyon amerikèn yo byen anvan Obama te kandida pou pòs prezidan. Se poutèt sa, kòm yon fòs elektoral politik k ap grandi, elektora ayisyano-ameriken an gen kapasite pou l rete lakay yo oswa chanje vòt yo kòm Demokrat yo pa kapab genyen", "domain": "rezonodwes.com", "date": "2025-11-07 22:44:31", "url": "https://rezonodwes.com/?p=267611", "image_url": null, "xglm_generated_text_wo_prompt": "e this article with similar tone."}
{"title": "Dosye Mèt Dorval : Jij enstriksyon Loubens Elysée reponn kritik Batonye Lòd avoka Pòtoprens la Marie Suzy Legros - Rezo Nòdwès", "text": "Lèt Jij enstriksyon Loubens Elysée pou reponn kritik Batonye Lòd avoka Pòtoprens la sou dosye asasina Mèt Monferrier Dorval Madi premye fevriye 2022 ((rezonodwes.com))– PALÈ JISTIS PÒTOPRENS Lendi, 31 janvye 2022 Kabinè enstriksyon Mesye Elysée Tribinal premye degre Bisantnè Pòtoprens Madàm Marie Suzy LEGROS Batonye lòd avoka Pòtoprens yo Ri Vilmeney Pòtoprens Nan biwo l yo.- Objè : Limyè sou dosye asasinay Mèt Dorval la Chè Mèt, Mwen li sou rezo sosyo yo Bawo w ap dirije a te rankontre ak Dwayen epi Komisè gouvènman Palè Jistis Pòtoprens lan pou kritike konpòtman dezenterese m sou dosye asasinay Batonye Monferrier Dorval la. Mwen se yon pwofesyonèl m pa ka dezenterese a aktivite pwofesyonèl mwen. Sof ke m gen dwa pou m egzije kondisyon ak mwayen pou m fè travay mwen kòrèkteman. Sitou nan dosye sa a gen yon premye jij ki demisyone pou menas li t ap resevwa. Pou m enfòme w oubyen raple w, depi jou 5 oktòb 2021 Dwayen an diziye m kòm jij ki dwe enstwi dosye a m pa janm wè dosye a, ni grefye m pa janm resevwa dosye a. Se nan kòfrefò grèf jeneral la dosye a te fèmen. Nan dat mèkredi 27 oktòb 2021, mwen ale nan Palè jistis pou m mande grefye an chèf la al depoze dosye a nan yon kav nan Bank Santral pou plis sekirite. Li te pwomèt mwen sa. Malerezman, jou ki te 2 novanm 2021 an yo kase tribinal la pote ale kòfrefò a ak tout dosye k nan li e se ladan l tou dosye asasinay Mèt Dorval la te ye. Se jis pou m di w dosye a pa nan kabinè m e l pat janm nan kabinè m. Dwayen an an kontak ak DCPJ pou yo refè dosye a selon sa l toujou di m e konfime devan Konsèy la. Donk se pa mwen k pa travay sou dosye, se dosye m pa genyen. An plis de sa, an novanm 2021 mwen ekri Kòmandan an chèf Lapolis la pou m mande l afekte polisye pou sekirite m ak kabinè a. Jiskaprezan m pa jwenn ni repons lapolis ni ankenn polisye pa rele m pou di m yo jwenn otorizasyon pou detache ak mwen. Mwen ak Dwayen an rankontre Konsèy siperyè pouvwa jidisyè a jou ki te jedi 13 janvye 2022, pou m mande delokalize biwo mwen an paske anviwònman tribinal la pap fasilite ankèt la. Pa gen sekirite ase nan zòn lan. M panse se menm rezon sa a tou ki fè w pran desizyon leve Bawo a Bisantnè pote l Tijo nan ri Vilmeney si m pa twonpe m. Konsèy la pwomèt pou l reponn demand mwen yo nan yon tan ki pa twò lwen. Si tout demach sa yo vle montre jan m gen dezenterè pou pwòp aktivite pwofesyonèl mwen, m dezole e m pa garanti pèsonn ke m ap dekouraje kontinye fè sa. Se tout dwa w kòm Batonye pou w egzije ankèt la avanse, men pa lage chay la sou kont yon pwofesyonèl ki responsab e ki respekte tèt li nan tout sikonstans. Dayè nan deklarasyon Bawo a mwen relve yon kontradiksyon, non sèlman li mande pou yo rekonstitye dosye a men l mande tou deziye yon lòt jij paske m pa enterese a ankèt la. Deziye lòt jij pa fè m ni cho ni frèt, paske m pa nan lajistis ni pou m fè lajan, ni pou relasyon, ni pou m resevwa lwanj nan men pèsonn. M fè djòb mwen ak ekite, entegrite e onètete m fini. Si Bawo a o kouran dosye a pa nan men m, sou ki sa l vle m poze ak? Donk m pral mache mande moun ki moun pou m rele nan kabinè a pou m tande? Oubyen ki moun pou m arete ? Kote òdonans deziyasyon an ki ban m kouvèti pou m poze ak ankèt la an tout otorite? Anverite se gwo traka pou w lave kay tè. M te jis vle souliye pwen sa yo pou Bawo a, m swete l konprann pou l ka pi byen fè kritik ak vrè revandikasyon li yo. Li lè li tan pou sosyete nou an aprann e aksepte ke laverite pa janm abiye, li alèji ak kèlkeswa mak rad la, kenpòt renome konfeksyonè a. Batonye, m swete w pa pran korespondans mwen an kòm yon rapò m fè w sou aktivite  pwofesyonèl mwen, men kòm yon pretèks pou m bloke kanpay majinalizasyon a outrans sa a sou pèsonalite m ki pa janm nan ankenn ekip nan sistèm jidisyè a. Chè Mèt , m salye w nan non Patri nou renmen anpil la ak nan non yon lajistis san fòlklò, san demagoji ke nou tout ayisyen swete yon jou nan peyi a e ke lè sa a chak moun ap konn limit yo nan respè youn pou lòt. Loubens ELYSEE Jij enstriksyon Kopi lèt sa a al jwenn : Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lèt Jij enstriksyon Loubens Elysée pou reponn kritik Batonye Lòd avoka Pòtoprens la sou dosye asasina Mèt Monferrier Dorval Madi premye fevriye 2022 ((rezonodwes.com))-- PALÈ JISTIS PÒTOPRENS Lendi, 31 janvye 2022 Kabinè enstriksyon Mesye ElyséeTribinal premye degreBisantnèPòtoprens Madàm Marie Suzy LEGROSBatonye lòd avoka Pòtoprens yoRi VilmeneyPòtoprensNan biwo l yo.- Objè : Limyè sou dosye asasinay Mèt", "domain": "rezonodwes.com", "date": "2025-11-07 22:44:32", "url": "https://rezonodwes.com/?p=267510", "image_url": null, "xglm_generated_text_wo_prompt": "ntinue this article with similar tone."}
{"title": "Matris Liberasyon denonse tantativ kreyasyon krèy elektoral amelyore a - Rezo Nòdwès", "text": "Kominike Matris Liberasyon : Denonse tantativ kreyasyon krèy elektoral amelyore a. Samdi 29 janvye 2022 ((rezonodwes.com))– Matris Liberasyon wete chapo l byen ba devan kouray pèp Ayisyen an, k ap reziste devan tout katastwòf k ap frape l yo nan moman sa a: ensekirite / kidnapin, lavichè, kovid 19, tranbleman tè, elatriye… N ap raple jistis pa janm fèt toujou pou masak ki fèt nan katye popilè yo ; masak sou jenn fanm ak jenn gason kap batay. Kriminèl yo lib nan tout rakwen tout manda bèbè. Pou ajoute sou tribilasyon l, ane 2022 a kòmanse tanmen anba movepratik/deblozay rejim tèt kale twazyèm vèsyon an ap alimante. Dirijan ensousyan sa yo, k ap mennen bak Leta a, ap benyen san savon nan kabouyay gagòt ak ilegalite, nan egzekite san reflechi tout lòd papa yo ( blan) pase yo ki pa reponn ditou ak enterè pèp ayisyen an. Pandan tan sa a, an n fè yon ti gade jan sosyete a ap fonksyone : màs katye popilè yo lage nan mawon nan pwòp peyi yo. Pifò moun nan Klas mwayèn nan, nan yon prizon makiye. Yo fin boule mizè travay 8 tè 4 trè , anvan fè nwa tanmen, yo te gentan rantre nan nich Kat (4) miray pou chape anba fiziyad , asasina , kidnapin , elatriye… Jouk jounen jodi an, viktim tranbleman gran Sid ak viktim dife nan Nò yo , toujou nan gwo difikilte. Yon lòt kote, nan bab tout chèf nan leta a, tout gwo enstitisyon swa dizan moral, deblozay ensekirite, katastwòf natirèl, mizè, kowona ap depafini peyi a. Gouvènman kò gwoup la, pa wè li pa tande, li mare sosis li ak kèk konze pou lanse pwosesis elektoral tèt anba , sou lòd gwo lawon entènasyonal yo, nan mitan rivyè san k ap koule toupatou a. Se nan radyo, zen, konplo pou monte krèy elektoral amelyore a pete! Yon dividal magouyè enfiltre, anpil sektè enpotan nan lavi nasyonal la, pou rantre nan negosyasyon , manke melanje ak dirijan defakto a pou kontinye bay pèp ayisyen an kou nan do. Nan Sans sa a, Matris Liberasyon, ki sèmante pou l pa janm trayi revandikasyon pèp Ayisyen an, ki chita sou yon tranzisyon koupe fache , ap denonse tout vye mannèv awousa lokal ak malfektè entènasyonal ap pare pou fè sou peyi Dayiti ak Krèy elektoral amelyore y ap monte an katimini an. Matris Liberasyon rete kwè, se yon solisyon tèt ansanm, kote tout fòs ak sektè vital nanchon an, antann yo nan yon makonnay k ap kapab akouche yon solisyon Ayisyèn , nan yon tranzisyon koupe fache tankou akò 30 dawou a (Montana ) pwopoze l . Matris Liberasyon ap lanse yon dènye mizangad ak tout sektè nan peyi a ki pare pou antre tèt bese nan konplo pou kontinye kraze peyi a nan fè eleksyon malatchong, pike kole, tout ti vis, pou mete sou pye yon nouvo krèy elektoral amelyore dèyè do lalwa. Demach monte krèy elektoral amelyore a ap fèt nan yon kanaval ensekirite , jan rejim PHTK a, vèsyon 1, vèsyon 2, vèsyon 3 a, blayi sou peyi a depi kèk tan pou regle zafè pran pouvwa yo sou san pèp la. MATRIS LIBERASYON ap di yo, pèp Ayisyen an poze, men li p ap dòmi. Se veye l ap veye pou l fè machann peyi, magouyè yo, tande vwa li. MATRIS LIBERASYON sèmante pou l pa trayi pèp la ! Nou se ML !!! N ap batay pou akouche yon lòt sosyete san fòs kote ! Pou otantifikasyon : Biwo Sekretarya santral Matris Liberasyon © matrisliberasyon033@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Matris Liberasyon : Denonse tantativ kreyasyon krèy elektoral amelyore a. Samdi 29 janvye 2022 ((rezonodwes.com))-- Matris Liberasyon wete chapo l byen ba devan kouray pèp Ayisyen an, k ap reziste devan tout katastwòf k ap frape l yo nan moman sa a: ensekirite / kidnapin, lavichè, kovid 19, tranbleman tè, elatriye… N ap raple", "domain": "rezonodwes.com", "date": "2025-11-07 22:44:35", "url": "https://rezonodwes.com/?p=267135", "image_url": null, "xglm_generated_text_wo_prompt": "s. Continue this article with similar tone."}
{"title": "Radio Kiskeya pa dakò pou laprès voye reprezantan nan Konsèy Elektoral ilegal e ilejitim Ariel Henry a - Rezo Nòdwès", "text": "Vandredi 29 janvye 2022 ((rezonodwes.com))– Apre yon gwo eskandal eklate ant dirijan asosyasyon patwon medya tradisyonòl yo (ANMH ak AMIH) epi asosyasyon jounalis (AJH), Radyo Kiskeya frape pye l atè pou montre li move kon kong sou manm laprès sa yo ki ap sal figi sektè a. Nan yon editoryal ke direktè jeneral li, Marvel Dandin, li jedi a sou lèzond, Radyo Kiskeya denonse machin koripsyon Tet Kale an ki foure kò l tout longè nan laprès la pou demantibile li. Direktè Dandin ki lonje dwèt sou mannèv k ap fèt pou gouvènman defakto a ka monte yon Konsèy Elektoral ilegal, ilejitim, epi òganize yon referandòm Dermalog. Ekip Radyo Kiskeya a pati tou a bò Entènasyonal la ki ap bay pwojè malouk sa jarèt e li di li endiye e tris pou wè laprès tonbe plat atè nan ti magouy pou voye moun nan pòs konseye elektoral nan kondisyon sa yo. Tout eskandal sa fèt pou yon pòs, pou moun ka plen pòch, jwenn privilèj alòske se laprès ki ta dwe la pou rele anmwe, denonse vòlò ak gaspiyaj. Pou Dandin, se laprès ki ta dwe ap mande bon jan kondisyon pou kanpay elektoral ak òganizasyon eleksyon nan bon manmit. Sa ki pi rèd la, moun k ap goumen yo pa menm gen bakòp tout medya ak sektè nan près la, dapre Dandin. Kdonk, yo pa ta dwe al kore yon rejim ilegal e ilejitim ki vle fè eleksyon ak referandòm pou bandi ak mafya. Radyo Kiskeya di li pa nan pwojè sa.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 29 janvye 2022 ((rezonodwes.com))-- Apre yon gwo eskandal eklate ant dirijan asosyasyon patwon medya tradisyonòl yo (ANMH ak AMIH) epi asosyasyon jounalis (AJH), Radyo Kiskeya frape pye l atè pou montre li move kon kong sou manm laprès sa yo ki ap sal figi sektè a. Nan yon editoryal ke direktè jeneral li, Marvel", "domain": "rezonodwes.com", "date": "2025-11-07 22:44:37", "url": "https://rezonodwes.com/?p=267065", "image_url": null, "xglm_generated_text_wo_prompt": "ntinue this article with similar tone."}
{"title": "Pri Inivèsite CECOYA selebre pozitivis famn aysyèn - Rezo Nòdwès", "text": "Ane sa a, nan okazyon Fèt Manman, CECOYA University ap selebre reyalizasyon enpresyonan fanm ayisyèn ki nan domèn antreprenarya, biznis, sèvis kominotè, politik, kominikasyon, teknoloji, medikaman, literati ak espò. Mèkredi 26 janvye 2022 ((rezonodwes.com))– Nan tout mond lan, fanm ayisyen yo toujou ap fè gwo pwogrè epi fè travay enpresyonan. Men, reyalizasyon yo pase inapèsi. Ane sa a, Inivèsite CECOYA ap pote pi gwo vizibilite pou fanm ayisyèn ki manm òganizasyon. Lap rekonèt enpak pozitif yo genyen sou òganizasyon yo, kominote yo, endistri yo ak sosyete a. Nan sans sa a, Inivèsite CECOYA envite manm òganizasyon ak sosyete sivil la pwopoze nom fanm oswa ki, daprè yo, enkòpore lespri prim yo nan kategori ki anwo yo. Nòt: Oumenm oswa òganizasyon w lan ka nome plizyè fanm pou menm kategori a, yon fanm pou tout kategori yo e menm fanm sa pou tout kategori yo. Yon naratif reyalizasyon pou chak nominasyon yo obligatwa. Aksede aplikasyon Android ak IOS CECOYA University « MEDICPHAM », klike sou ikòn « Award » ranpli fòm lan pou w ka soumèt aplikasyon w anvan 30 Mas o pi ta. Tout kandida yo ap resevwa yon envitasyon ofisyèl pou yo patisipe nan seremoni remiz prim vityèl kap fèt le 29 29 me kote CECOYA Inivèsite pral anonse gayan an pou chak kategori yo. Bobb Rousseau Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ane sa a, nan okazyon Fèt Manman, CECOYA University ap selebre reyalizasyon enpresyonan fanm ayisyèn ki nan domèn antreprenarya, biznis, sèvis kominotè, politik, kominikasyon, teknoloji, medikaman, literati ak espò. Mèkredi 26 janvye 2022 ((rezonodwes.com))-- Nan tout mond lan, fanm ayisyen yo toujou ap fè gwo pwogrè epi fè travay enpresyonan. Men, reyalizasyon yo pase inapèsi.", "domain": "rezonodwes.com", "date": "2025-11-07 22:44:38", "url": "https://rezonodwes.com/?p=266902", "image_url": null, "xglm_generated_text_wo_prompt": "ontinue this article with similar tone."}
{"title": "Lèt yon militan pou kanmarad Janjan Buteau - Rezo Nòdwès", "text": "Lèt yon Militan pou kanmarad Janjan Buteau Pòtoprens , Dimanch 23 janvye 2022 Janjan, Mwen pa espesyalman rekonèt ou , menmsi mwen ak ou ak plizyè milyon lòt militan vale yon valè gaz , pase yon valè mati anba machin represyon san kanpe sa a k ap chèche koukouman revandikasyon popilè yo. Lè mwen tande kan popilè a resi deside jofre yon Zèl Kat konsa pou vin premye minis  , Mwen te deside fouye plis sou ou. Mwen al nan anpil kote epi poze kesyon sou ou. Menm si gen anpil bagay mwen te konen deja de ou Janjan ,ou se yon medsen. Paske w se medsen ,ou kon mizè wouj yon paran ki ap gade pitit li ki malad epi ki paka ba l swen. Ou fòme plizyè jenerasyon jèn medsen jouk yo vin konpetan epi ede bay lasante. Janjan ,ou se sitwayen angaje nan kòz mas yo .Ou pap gade nou de lwen ak linèt zuzu. Ou pa fè kouwè sak di nou sal yo.Ou se Youn pami Nou.  Depi 30 an, ou se apantè demokrasi menm jan ak nou . Janjan, ou se viktim ensekirite ou pral gen misyon konbat la,lè w vin prezidan CSPN nan. Paske ou te viktim kidnapin deja tou,ou konen plis pase yon lòt kijan fenomèn sa a ap kraze peyi a. Janjan, ou kon doulè pwòch ou yo fouke nan prizon san yo pa fè anyen. Pa gen lontan ,yo te arete frè w Loulou .Mwen espere chak maten lè w panse ak frè w ,w ap sonje prèske 5000 moun lajistis refize bay moso jistis nan jwen jijman ekitab kòmsadwa. Janjan,ou se dirijan politik. sa ba w dimansyon pou w  abòde kesyon sosyal yo. Mwen pa t vote w an 2006. Ou potko konvenk mwen . Epi tou,mwen te konpran se daso w te vin pran menm jan ak lòt yo . Mwen te jèn tou.Se pandan peryòd 2006 mwen fini lekòl.Depi jou sa a, mwen sanble moun k ap travay nan izin anvlòp jon si tèlman mwen depoze CV . 2006-2022 ,prèske 20 tan aprè , ou vin gen plis cheve blan epi konviksyon w ret tenn fas. Ou toujou sou bit sèvi epi w pa wè Leta a kouwè Chwal papa . Ou pa janm al chèche gaspiye Leta a kouwè manje sinistre. Mwen swiv pifò entèvansyon ou fè nan non pati politik ASO ak gwoup Konbit Òganizasyon Politik sendikal ak popilè. Jean-Hénold Buteau,Janjan,souple kenbe itopi popilè a , pa fè nou wont. Kan popilè a pap ba w madichon ,men si w pa degaje w reisi ak Tranzisyon Ripti a, nou menm ak ou se ap dezòm pèdi. Yon Militan konsekan Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lèt yon Militan pou kanmarad Janjan Buteau Pòtoprens , Dimanch 23 janvye 2022 Janjan, Mwen pa espesyalman rekonèt ou , menmsi mwen ak ou ak plizyè milyon lòt militan vale yon valè gaz , pase yon valè mati anba machin represyon san kanpe sa a k ap chèche koukouman revandikasyon popilè yo. Lè mwen tande", "domain": "rezonodwes.com", "date": "2025-11-07 22:44:39", "url": "https://rezonodwes.com/?p=266705", "image_url": null, "xglm_generated_text_wo_prompt": "inue this article with similar tone."}
{"title": "Dr Jean Henold Buteau kandida pou premye minis tranzisyon nan kad Akò Montana - Rezo Nòdwès", "text": "Nòt Biwo Politik Dr Jean Henold Buteau Madi 18 janvye 2022 ((rezonodwes.com))– Biwo Politik Dr Jean Henold Buteau, kandida pou pòs Premye Minis nan kad akò 30 dawout la anonse popilasyon an nan kat kwen peyi a ak nan dyaspora a, Doktè Jean Henold Buteau fè depo pyès li jou 17 janvye 2022 a nan sekretarya BSA a jan sa prevwa nan kalandriye elektoral Konsèy Nasyonal Tranzisyon an mete deyò a. Biwo Politik la pwofite okazyon sa pou li voye yon chay Ayibobo pou tout òganizasyon ak pèsonalite ki ankouraje ak sipòte kandidati Dr. Buteau a. Kandidati Dr. Jean Henold Buteau a enskri nan pèspektiv angajman kandida a ak òganizasyon k ap sipòte l yo pran pou tabli nan peyi a yon tranzisyon koupe fache ki ranmase revandikasyon fondalnatal pèp Ayisyen an. Revandikasyon sa yo te eksprime klèman nan tout mobilizasyon kont pouvwa konwonpi PHTK a. Pami yo gen sekirite, pwosè masak yo, pwosè gagòt ki fèt nan lajan CIRH ak Petwokaribe a ak amelyorasyon kondisyon lavi popilasyon an. Biwo Politik la pwofite okazyon sa a pou mande pèp Ayisyen an nan peyi a kou nan dyaspora a pou li kontinye kanpe dèyè akò 30 dawout la epi mobilize pou nou ka rive nan tranzisyon koupe fache nou vle a. Veye, mobilize pou n pa pran gòl ak men. Pou Biwo Politik la : Jean Paul BASTIEN / 37302884 Olriche JEAN PIERRE / 38492021 Kepler AURELIEN / 36664014 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt Biwo Politik Dr Jean Henold Buteau Madi 18 janvye 2022 ((rezonodwes.com))-- Biwo Politik Dr Jean Henold Buteau, kandida pou pòs Premye Minis nan kad akò 30 dawout la anonse popilasyon an nan kat kwen peyi a ak nan dyaspora a, Doktè Jean Henold Buteau fè depo pyès li jou 17 janvye 2022 a nan", "domain": "rezonodwes.com", "date": "2025-11-07 22:44:41", "url": "https://rezonodwes.com/?p=266064", "image_url": null, "xglm_generated_text_wo_prompt": "ontinue this article with similar tone."}
{"title": "Lise Lasalin relouvri pòt li apre 3 lane fèmen - Rezo Nòdwès", "text": "Lendi 10 janvye 2022 ((rezonodwess.com))– Ministè Edikasyon nasyonal anonse ke aprè 3 lane yo pase deyò, plis pase yon milye elèv retounen jodi lendi 10 janvye 2022 a nan lokal lise Lasalin la. Lise a te fèmen depi apre yon masak gang G9 yo te fè sou moun k ap viv nan zòn nan pou tèt gang ki t ap jere zòn nan pa t vle danse kole ak rejim Tet Kale 2 a. Majorite elèv ki frekante lise sa a soti nan katye tankou Pon-Wouj, Waf-Jeremi, Pòtay Sen-Jozèf, Chansrèl, Riyèl Desalin, Fò-Touwon, Fò-Dimanch, Tokyo, Anba-Bèlè…, dapre enfòmasyon MENFP pibliye. Sou kont Facebook li, minis defakto Nesmy Manigat voye gwo kout chapou pou kominote Lasalin ki deside e mete men pou lekòl yo a fonksyone. Anplis de pase men ki te fèt nan lokal la, minis Manigat te fè konnen ke teknisyen ministè a pase dimanch sa nan Lise a pou fini sal nimerik e laboratwa enfòmatik pou Anseyan e Elèv pa pèdi ane sa. »Bon retou pou ane lekòl 2022. Okenn kriz pa dwe anpeche elèv, etidyan pèdi yon jou. Kit se nan aktivite sosyal, kiltirèl, espòtif nan katye LaSalin , kit se Lekòl prezansyèl, kit se a distans, sou entènèt [No Tech, Low Tech, Hi Tech], #LekòlPaKaTann », minis Manigat ekri sou kont rezo sosyo li. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 10 janvye 2022 ((rezonodwess.com))-- Ministè Edikasyon nasyonal anonse ke aprè 3 lane yo pase deyò, plis pase yon milye elèv retounen jodi lendi 10 janvye 2022 a nan lokal lise Lasalin la. Lise a te fèmen depi apre yon masak gang G9 yo te fè sou moun k ap viv nan zòn nan pou", "domain": "rezonodwes.com", "date": "2025-11-07 22:44:42", "url": "https://rezonodwes.com/?p=265238", "image_url": null, "xglm_generated_text_wo_prompt": "Continue this article with similar tone."}
{"title": "Timoun ki te gen Kowona gen plis risk pou fè maladi sik (dyabèt) - Rezo Nòdwès", "text": "Move nouvèl file kon flonn depi viris Kovid19 te lage alagouj nan kòfyèl lemonn Samdi 8 janvye 2022 ((rezonodwes.com))– Timoun ki te pase anba viris Kovid19 la gen plis risk pou yo fè sik, dapre syantifik ki nan CDC, sant k ap kontwole maladi Ozetazini. CDC te deja lage move nouvèl sa pou tout granmoun ki te enfekte ak nouvo kowonaviris la. Sou kontinan Ewop la tou, otorite lasante yo fè konnen gen anpil timoun ki vin devlope dyabèt tip 1 ak 2, apre yo fin geri nan Kovid depi pandemi an kòmanse. Etid CDC sa, se youn nan premye ki analize baz done reklamasyon asirans pou ka konprann prevalans dyagnostik dyabèt kay moun ki poko gen 18 lane epi ki te fè kovid apati premye mas 2020. »30%, se yon gwo ogmantasyon risk yo », dapre Sharon Saydah, syantifik ki te dirije ekip CDC a nan etid sa. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Move nouvèl file kon flonn depi viris Kovid19 te lage alagouj nan kòfyèl lemonn Samdi 8 janvye 2022 ((rezonodwes.com))-- Timoun ki te pase anba viris Kovid19 la gen plis risk pou yo fè sik, dapre syantifik ki nan CDC, sant k ap kontwole maladi Ozetazini. CDC te deja lage move nouvèl sa pou tout granmoun", "domain": "rezonodwes.com", "date": "2025-11-07 22:44:44", "url": "https://rezonodwes.com/?p=264972", "image_url": null, "xglm_generated_text_wo_prompt": "ontinue this article with similar tone."}
{"title": "FOHPDD bay 5 pwen ki fè li pa danse kole ak Somè sou Akò ant Ayisyen k ap fèt Ozetazini an - Rezo Nòdwès", "text": "Sa ki pi enpòtan, òganizatè yo kraze kredibilite yo lè yo te komanse atake Akò Montana a. Yon aktè pa kapab yon medyatè! Vandredi 7 janvye, 2022 ((rezonodwes.com))– Repons a demand HDPAC sou Somè a Attn : Komite kriz Somè a Mesye Clément Crespin, Doktè Yves Jean, ak Mesye Valério Saint-Louis, Chè manm komite ki ap jere kriz Somè an : Manm ekip egzekitif FOHPDD yo te apresye opòtinite pou yo rankontre ak Komite a nan dat 27 desanm 2021. Se te yon opòtinite pou komite Kriz la te pale de Kriz Somè kreye nan kominote a epi prezante objektif Somè a ki pwograme pou 13-19 janvye 2022 nan Lwizyana, ki nan peyi Etazini. Nou aprann nan reyinyon an ke  òganizatè Somè a vle jwe yon wòl medyatè ant diferan akò ki genyen yo epi kreye sa yo rele yon « gwo Akò tout Akò yo. » Antanke aktè nan dyaspora a, FOHPDD salye angajman Komite a ak tout òganizasyon ki vle travay pou Ayiti.  Nou kwè ke dyaspora a gen yon wòl enpòtan pou li jwe nan ede Ayiti jwenn solisyon pou sòti nan kriz aktyèl yo. Jan nou te di li nan reyinyon an, FOHDDD pa pale pou estrikti ki rele Montana. Nou te note tou ke BSA a, ki se estrikti ki responsab pou pale nan non Montana, te reponn envitasyon HDPAC lan. Apre nou te fin tande komite a, nou ka rezime konpreyansyon nou an senk pwen : Jan nou te di li nan reyinyon an, nou rete kwè Somè ta ka itil e se pou rezon sa a nou te pwopoze Komite Kriz la pou li ta konsidere chanje Somè a an yon evènman pou angaje dyaspora a. Gen anpil moun nan dyaspora a ki pa konnen oswa ki pa konprann sa ki nan akò yo. Yon Somè kote manm diaspora ka vin prezante epi aprann sa ki nan akò yo ka pèmèt yo evalye akò yo.  Nou kwè lè diaspora a konprann akò yo li ap sipòte Akò Montana a. An konklizyon, menmsi nou respekte òganizatè Somè Lwizyana a,  pozisyon nou klè: nou pa sipòte Somè a jan li ye paske: patisipan yo pa mande pou medyasyon, objektif somè a pa klè, òganizatè yo pa demontre okenn kapasite nan medyasyon. Sa ki pi enpòtan, òganizatè yo kraze kredibilite yo lè yo te komanse atake Akò Montana a. Yon aktè pa kapab yon medyatè! FOHPDD pa ka sipòte Somè a paske nou kwè ke li se yon estrateji pou minimize travay ki akouche Akò Montana a.  An menm tan li pral kraze elan travay sosyete sivil ayisyen an ap fè epi mete divizyon. Dear members of Summit Crisis Commission, The members of FOHPDD’s executive team appreciated the opportunity to meet with you on December 27, 2021.  This was an opportunity for the Committee to discuss the crisis that has been created in the community and to present the goals of the Summit, which is scheduled for January 13-19, 2022 in the state of Louisiana in the United States. We understood from the discussion that the Summit organizers want to play a role of mediator and create what they call an “Accord of the Accords (or master Agreement).” As actors in the diaspora, FOHPDD salutes your engagement and fully agrees that the diaspora has an important role to play in helping Haiti solve the current crises. As we noted during the meeting, FOHPDD does not speak for the Montana Agreement. Additionally, we noted that the BSA, which is the structure that is responsible for speaking on behalf of the Montana Agreement, had officially responded to HDPAC’s invitation. Our understanding from the meeting and conclusion can be summarized in five points: We believe the Summit may be useful and that is why we proposed that the Crisis Committee considers changing the Summit to an event that would engage the diaspora. Many people in the diaspora do not know or do not understand the terms of the current Agreements/Accords. A Summit where members of the diaspora can learn about the content of the agreements would allow them to assess for themselves which one they want to support.  And we believe that a better understanding of the agreements would lead to a total support for the Montana Agreement. In closing, while we respect the organizers of the Louisiana Summit, our position is clear.  We do not support the Summit as it is for the following reasons: the parties did not ask for mediation, the purpose of the summit is not clear, the organizers do not demonstrate any capacity for mediation. Most importantly, the organizers lost their credibility when they began attacking the Montana Agreement. An actor cannot be a mediator! While we hope the organizers would consider reframing the event, for those reasons listed above, FOHPDD cannot support the Summit because we believe it will undermine the months of work that has been done and that is still ongoing by Haitian civil society. Patriotically, For the Board and for verification: Samuel Colin   Dr. Joel Augustin         Johnny Celestin President          Membre                       Membre Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sa ki pi enpòtan, òganizatè yo kraze kredibilite yo lè yo te komanse atake Akò Montana a. Yon aktè pa kapab yon medyatè! Vandredi 7 janvye, 2022 ((rezonodwes.com))-- Repons a demand HDPAC sou Somè a Attn : Komite kriz Somè aMesye Clément Crespin, Doktè Yves Jean, ak Mesye Valério Saint-Louis, Chè manm komite ki ap jere", "domain": "rezonodwes.com", "date": "2025-11-07 22:44:45", "url": "https://rezonodwes.com/?p=264869", "image_url": null, "xglm_generated_text_wo_prompt": "e."}
{"title": "Kafou : Kazèk Jean Samuel Arcéus mouri apre li te resevwa plizyè kout manchèt nan tèt - Rezo Nòdwès", "text": "Vandredi 7 janvye 2022 ((rezonodwes.com))– Kazèk onzyèm seksyon kominal Rivyè Fwad, Jean Samuel Arcéus, rann dènye souf li jedi 6 janvye a nan lopital Bernard Mevs. Kazèk Arcéus te resevwa plizyè kout machèt nan tèt Mòn Jerizalèm nan katye Bèten pandan li te al fè yon konsta. Yon sèten Jeannot, te atake Kazèk la dimanch pase e mete li nan yon eta grav. Twa lòt moun te rive blese tou, men popilasyon an te pase Jeannot alenfinitif. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 7 janvye 2022 ((rezonodwes.com))-- Kazèk onzyèm seksyon kominal Rivyè Fwad, Jean Samuel Arcéus, rann dènye souf li jedi 6 janvye a nan lopital Bernard Mevs. Kazèk Arcéus te resevwa plizyè kout machèt nan tèt Mòn Jerizalèm nan katye Bèten pandan li te al fè yon konsta. Yon sèten Jeannot, te atake Kazèk la dimanch", "domain": "rezonodwes.com", "date": "2025-11-07 22:44:46", "url": "https://rezonodwes.com/?p=264857", "image_url": null, "xglm_generated_text_wo_prompt": "ontinue this article with similar tone."}
{"title": "Pati Fizyon denonse yon tantativ sasinay sou PM Ariel Henry nan Gonayiv 1e janvye a - Rezo Nòdwès", "text": "NÒT POU LAPRÈS Lendi 3 janvye 2022 ((rezonodwes.com))– Pati Fizyon Sosyal Demokrat Ayisyen yo kondane ak tout fòs li tantativ sasinay sou Premye Minis Ariel Henri ak tout delegasyon ki te akonpaye’l nan Gonayiv jou ki te 1e janvye 2022 nan okazyon selebrasyon 218èm fèt endepandans peyi a. Nap raple ke se yon dat senbolik ki tèlman enpòtan pou tout Ayisyen otantik, ke nou ta dwe pran angajman poun sispann jwe ak li, okenn pèp pa jwe ak istwa li paske se sa ki defini demen nasyon an. Zak kriminèl sa revolte konsyans patriyotik nou. Pati a mande fòk tout fòs polis la ak tout fòs jistis la fè you sèl pou trake kriminèl ak tout akolit san fwa ni lwa ki enplike nan zak sa kòd penal peyi a rele « Crime contre la sureté intérieure de l’État ». Fòk tout moun sa yo reponn devan jij natirèl yo. Pati a eksprime solidarite’l ak Premye Minis Ariel Henri epi ak manm delegasyon ofisyèl la. N’ap deplore atanta sa ki lakòz lanmò   you sitwayen ak lòt viktim. Fizyon koube’l byen ba devan kadav sitwayen sa epi prezante kondoleyans ak fanmiy li, zanmi li epi ak tout popilasyon latibonit la. Nou apresye volonte Premye minis la manifeste poul kontinye dyaloge ak tout sektè epi envite yo patisipe nan batay kont ensekirite a. FIZYON ap lanse yon apèl bay tout moun ki vle wè yon chajman nan peyi Dayiti nan 2022 a, pou yo vin chita ak moun ki nan Akò 11 septanb lan pou elaji konsansis kap pèmèt nou fè koupe fache ak ansyen sistèm lan tout bon vre ak vye pratik chyen manje chyen yo, poun refonde nasyon an epi ale nan bon jan eleksyon pou pèmèt pèp la chwazi lib ak libè moun li vle mete nan tèt peyi a. FIZYON swete ane 2022 a ane kap pase nan listwa kòm ane tout Ayisyen te deside mete tèt ansanm tankou zansèt nou yo te fè sa, pou nou soti peyi Papa Dessalines kite pou nou an nan malisite. Ayiti pap peri an nou dwe epi nou ka chanje sa !Viv Ayiti Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈS Lendi 3 janvye 2022 ((rezonodwes.com))-- Pati Fizyon Sosyal Demokrat Ayisyen yo kondane ak tout fòs li tantativ sasinay sou Premye Minis Ariel Henri ak tout delegasyon ki te akonpaye'l nan Gonayiv jou ki te 1e janvye 2022 nan okazyon selebrasyon 218èm fèt endepandans peyi a. Nap raple ke se yon dat senbolik", "domain": "rezonodwes.com", "date": "2025-11-07 22:44:48", "url": "https://rezonodwes.com/?p=264434", "image_url": null, "xglm_generated_text_wo_prompt": "tinue this article with similar tone."}
{"title": "Gwo dife pete nan Palman Afrikdisid la. Pati lokal Asanble Nasyonal la boule rapyetè - Rezo Nòdwès", "text": "Dimanch 2 janvye 2021 ((rezonodwes.com))– Yon gwo dife pete dimanch nan Palman peyi Afrikdisid. Flanm dife monte disèt wotè. Anpil kote nan kapital la, Okap, moun ka wè lafimen k ap monte nan syèl la. Yon patii nan tèt kay la boule epi tonbe plat atè. Dapre otorite yo, dife a te kòmanse 2 kote, pami yo yon pati ki gen biwo e li te fè chimen li nan lòt pati nan Palman an, jouk li rive nan zòn Asanble Nasyonal la. Patricia de Lille, minis Travo Piblik, fè konnen ke Lokal Asanble Nasyonal la boule rapyetè, men pa gen moun ki viktim. Pou lapolis, dife a sanble tankou 2 gout dlo ak yon zak kriminèl. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 2 janvye 2021 ((rezonodwes.com))-- Yon gwo dife pete dimanch nan Palman peyi Afrikdisid. Flanm dife monte disèt wotè. Anpil kote nan kapital la, Okap, moun ka wè lafimen k ap monte nan syèl la. Yon patii nan tèt kay la boule epi tonbe plat atè. Dapre otorite yo, dife a te kòmanse 2 kote,", "domain": "rezonodwes.com", "date": "2025-11-07 22:44:50", "url": "https://rezonodwes.com/?p=264265", "image_url": null, "xglm_generated_text_wo_prompt": "ontinue this article with similar tone."}
{"title": "Florida – Etazini : Ameriken arete yon jenn ayisyen, Valesky Barosy, pou vòl ak blanchiman lajan. Li riske pran 132 lane prizon - Rezo Nòdwès", "text": "Mèkredi 29 desanm 2021 ((rezonodwes.com))– Lavi Valesky Barosy nan Mayami se te wololoy. Barosy pa konn kouri ti machin wòwòt, se Lamborghini Huracán EVO ak avyon prive ki sèvi li kòm pye. Sou entènèt menm, misye se dlo li mete nan bouch 110 000 folowè li yo sou Instagram. Tank li fè moun konprann l ap byen mennen. Ti jennonm 27 lane a toujou prezante tèt li tankou yon jenn ayisyen ki fè gwo siksè Ozetazini malgre li gen sèlman 10 lane depi li kite Ayiti. Li mache di konpayi li gen 3,6 milyon chif dafè. Men sèvis sekrè bare misye nan monte anak, e lajistis meriken fè arete misye sou akizayon vòl ak blanchiman lajan. Ansanm ak konplis li yo, Balesky Barosy rive prete 2,1 milyon dola nan pwogram PPP gouvènman te met anplas nan lane 2020 a. Jodia, otorite yo te trennen Barosky devan jij. Si finalman yo jwenn li koupab de sa yo repwoche li, misye riske kondane pou pase 132 lane nan prizon. Sa vle di yon lavi antye ak degi.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 29 desanm 2021 ((rezonodwes.com))-- Lavi Valesky Barosy nan Mayami se te wololoy. Barosy pa konn kouri ti machin wòwòt, se Lamborghini Huracán EVO ak avyon prive ki sèvi li kòm pye. Sou entènèt menm, misye se dlo li mete nan bouch 110 000 folowè li yo sou Instagram. Tank li fè moun konprann l", "domain": "rezonodwes.com", "date": "2025-11-07 22:44:52", "url": "https://rezonodwes.com/?p=263882", "image_url": null, "xglm_generated_text_wo_prompt": "ntinue this article with similar tone."}
{"title": "Premye janvye – Gonayiv : « Fòs Reyèl » deside »Lòk » SenMak pou bare Ariel - Rezo Nòdwès", "text": "Mèkredi 29 desanm 2021 ((rezonodwes.com))– Oganizasyon « Fòs Reyèl Sen Mak », ki pa danse kole ak fason peyi a ap gouvènen koulye a, anonse nan jounen ayè a, li pral lanse operasyon « Lòk Saint-Marc ». Mouvman sa ap vini pou bare kòtèj premye minis defakto Ariel Henry ki sanble pa vle fè bak sou desizyon pou li al Gonayi nan jou premye janvye, fèt lendepandans la. Bagay la genlè p ap dous ditou pou PM de fakto Ariel Henry, si li vle tout bon vre al fete premye janvye nan vil Gonayiv. Depi majistra Gonayiv la Donald Durogène te fin anonse sou sit Rezo Nòdwès la Ariel Henry ap vin pran Tedeyòm nan katedral ak Ochan sou plas Lendepandans, bonnèt militan Raboto yo te tou vire dèyè tèt yo. Dife mete, kawotchou boule, wout bloke. Moun yo di se sou fyèl yo pou gouvènman kowalisyon PHTK 3 sa ta pase pou vin fè grandizè nan vil kote batistè lendepandans lan te kouche a. Minis Enold Joseph ponpe. Malgre li se nèz Gonayiv epitou gwo palto k ap jere lame Jovnel te remobilize a, anyen pa ta! Frantz Elbe mate, anyen menm! DG Elbe oblije debake pou vin di  »Gonayiv pa Matisan » ! Okontrè koutpye chèf polis pou ti bout tan an monte kòlè kèk nèg azam disèt wotè. Apre Elbe vire do li, se manman mare senti. Kout zam marye. Menm yon bòs ki t ap degaje l fè ti djòb nan monte estann ofisyèl pou Ariel pran bal. Majistra menm, viktim tou, paske moun yo pa rive idantifye kole dife nan  »Lama Cosmetics », yon biznis li. Manman bèf. Ariel leve plim sou don mesyedam yo ki t ap dòmi. Ansyen rebèl Anti-Aristid la, Winter Etienne di aklè, li bay Ariel defi pou vin paweze Gonayiv. Li demanti tout rimè li te aksepte pran kòb ekip Ariel la te ap simaye bay militan pou ta kite chèf primati a vin fè shèlbè sou non ak travay zansèt yo. Si koulye a la, apre SenMak, lakay Rosemila, Akayè, ta va antre nan jwèt la, ou mèt tou di Ariel pran nan zip! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 29 desanm 2021 ((rezonodwes.com))-- Oganizasyon « Fòs Reyèl Sen Mak », ki pa danse kole ak fason peyi a ap gouvènen koulye a, anonse nan jounen ayè a, li pral lanse operasyon « Lòk Saint-Marc ». Mouvman sa ap vini pou bare kòtèj premye minis defakto Ariel Henry ki sanble pa vle fè bak sou desizyon pou li", "domain": "rezonodwes.com", "date": "2025-11-07 22:44:53", "url": "https://rezonodwes.com/?p=263791", "image_url": null, "xglm_generated_text_wo_prompt": "tinue this article with similar tone."}
{"title": "Depo gaz – Gwo dife : omwen 2 kay boule nan vil Okay - Rezo Nòdwès", "text": "Lendi 27 desanm 2021 ((rezonodwes.com))– Omwen 2 kay pase anba gwo dife, nan vil Okay, pandan sware lendi 27 desanm nan. Se nan zòn Boulva 4 chemen, dife a te pete nan yon kay ki sanble te gen depo gaz ladan l. Malgre jefò moun nan vwazinay, dife a te  travèse al boule lòt kay tou pre. Pandanstan sa, ponpye lameri ak ajan Travo Piblik te debake vin pote koutt men pou te frennen dega. Enfòmasyon yo bay si gen moun ki viktim. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 27 desanm 2021 ((rezonodwes.com))-- Omwen 2 kay pase anba gwo dife, nan vil Okay, pandan sware lendi 27 desanm nan. Se nan zòn Boulva 4 chemen, dife a te pete nan yon kay ki sanble te gen depo gaz ladan l. Malgre jefò moun nan vwazinay, dife a te travèse al boule lòt kay", "domain": "rezonodwes.com", "date": "2025-11-07 22:44:54", "url": "https://rezonodwes.com/?p=263584", "image_url": null, "xglm_generated_text_wo_prompt": "ntinue this article with similar tone."}
{"title": "Ayiti : Janvye anvan Nwèl - Rezo Nòdwès", "text": "Dimanch 26 desanm 2021 ((rezonodwes.com))– Ariel Henry pa konn nan ki ane nou ye. Eske se 2013, 2012, 2011 oubyen 2021 ki pral travèse nan 2022. Sa pa biznis doktè a. Ministè Lakitli pa konn ki jou ni ki dat fèt Nwèl tonbe ane sa. Li lanse Konkou Nwèl apre nwèl. Se 31 desanm 2021 pou atis ak ekriven ole voye zèv yo bay ministè ke … Ariel ap dirije a. Ou pa wè nou mele lepèp! Gouvènman manfouben an pa wè ditou nan gwo linèt li si nou egziste, sof lè li lonje bòl ble devan blan pou pouvwa ak lajan. Nan diskou Nwèl PM nan, se fandòm ki priyorite, se seleksyon ki lanpatèt. Gouvènman pa tande sa ki te pase nan ONI. Si paske yo ranplase yon fonksyonè, ekip li sabote yon enstitisyon, eske lasosyete pa konprann jean ekip sa tap manipile bazdone pou moun pa li vare sou pouvwa nan eleksyon pike kole? Ak Dermalog, se rezilta anvan vòt paske joumou pa konn donnen kalbas! Gouvènman manfouben an tou pa wè gwo jou 24 desanm moun mouri pa makòn nan Matisan anba men bandi ki pran zòn sa pou jaden yo. Pou yo 24 desanm pa lavëy Nwèl, Joudlan pa kòmansman lane… Granpapa ta di : Gouvèman manfouben met ak bandi tewowis pou fè pèp la wè Janvye anvan Nwèl! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 26 desanm 2021 ((rezonodwes.com))-- Ariel Henry pa konn nan ki ane nou ye. Eske se 2013, 2012, 2011 oubyen 2021 ki pral travèse nan 2022. Sa pa biznis doktè a. Ministè Lakitli pa konn ki jou ni ki dat fèt Nwèl tonbe ane sa. Li lanse Konkou Nwèl apre nwèl. Se 31 desanm 2021", "domain": "rezonodwes.com", "date": "2025-11-07 22:44:56", "url": "https://rezonodwes.com/?p=263422", "image_url": null, "xglm_generated_text_wo_prompt": "s. Continue this article with similar tone."}
{"title": "Gouvènman de fakto a lanse yon Konkou Tèks ak Chante Nwèl - Rezo Nòdwès", "text": "Ministè kilti ak kominikasyon mande pou jenn yo prepare yo pou vi n ranmase anpli kado ak sipriz . Loreya konkou Tèks ak Chante Nwèl yo ap genyen yon machin tou nèf Mèkredi 22 desanm 2021 ((rezonodwes.com))– Ministè kilti ak kominikasyon lanse yon konkou nasyonal tèks sou tèm : REKONSILYASYON AK LINYON … Ministè sa, ke PM de fakto Ariel Henry ap dirije, deklare ke konkou sa lanse nan lespri fèt Nwèl la ki se yon fèt lanmou, lapè ak tèt ansanm epi nan lide pou ankouraje pwodiksyon nan zafè literati. Konkou sa louvri pou powèt ak ekriven, ki nan laj ant 15 ak 35 lane, kit l ap viv Ayiti ou nan dyaspora a. Patisipan an ka ekri epi prezante on tèks an kreyòl ou an franse e voye li nan imèl sa: konkouteksnwelmcc@gmail.com anvan 31 desanm 2021. Ministè Kilti ak Kominikasyon ap òganize tou yon konkou entèpretasyon chante nwèl. Pou otorite yo, Nwèl se fèt tout moun, se fèt timoun, se fèt granmoun, se fèt rekonsilyasyon ak linyon. Yon fèt ki pote lajwa, kè kontan. Men pou konkou sa, se atis, chantè nan laj ant 15 ak 35 lane, kap viv nan Pòtoprens ak zòn sou kote yo sèlman ki ka patisipe nan bèl selebrasyon fèt sa a. Pa gen anpil plas. Kidonk, mache prese… Premye pri a se yon machin tou nef. Anpil kado ak sipriz ap tann rès moun yo dapre ministè a. Anpil kado ap tann res moun yo tankou : bous etid, laptop, telefòn, kat kado elatriye. Pou plis detay sou dewoulman ak règleman sou konkou yo, moun ki enterese ka ale sou sit ak paj fesbouk Ministè Kilti ak Kominikasyon oubyen rele nan: 28 17 40 30. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ministè kilti ak kominikasyon mande pou jenn yo prepare yo pou vi n ranmase anpli kado ak sipriz. Loreya konkou Tèks ak Chante Nwèl yo ap genyen yon machin tou nèf Mèkredi 22 desanm 2021 ((rezonodwes.com))-- Ministè kilti ak kominikasyon lanse yon konkou nasyonal tèks sou tèm : REKONSILYASYON AK LINYON … Ministè sa, ke PM", "domain": "rezonodwes.com", "date": "2025-11-07 22:44:57", "url": "https://rezonodwes.com/?p=262961", "image_url": null, "xglm_generated_text_wo_prompt": "s. Continue this article with similar tone."}
{"title": "Menmsi li gen sèlman 35 lane, prezidan eli nan Chili a, Gabriel Boric, pa ni pitimi ni loray kale - Rezo Nòdwès", "text": "Lendi 20 desanm 2021 ((rezonodwes.com))– Anviwon 4 jou apre Bebe Dòk kouri kite Ayiti, yon ti gason pral debake nan lavi nan peyi Chili, peyi kote jenès Ayisyen an pral fè tounen yon destinasyon paradi pandan reny Tet Kale yo. Trannsenk lane sèlman apre li fèt, Gabriel Boric vin prezidan peyi Chili, apre li bat, ak 55,86 % vwa, kandida ekstrèm dwat la, Jose Antonio Kast, nan dezyèm tou eleksyon ki fèt dimanch 19 desanm nan. Gabriel Boric pa yon djòl alèlè sèvo vid san bilan. Si li piti nan laj, Boric pa ditou yon pitimi ni yon loray kale. Jennjan vanyan sa se yon gwo konbatan, yon militan wòdpòt depi li te toupiti. Dapre manman ak papa li, depi li te ti katkat, Boric te toujou ap ekri gwo eslogan nan chanm li ki montre angajman li pou jistis ak jistis sosyal. Bonèbonè, Boric pral angaje li nan mouvman lagoch  »Izquierda Autónoma » ak sendika etidyan pou mande lekòl gratis nan lane 2011. Pou li ka pouse revandikasyon li yo pi devan, Gabriel Boric, ki t ap etidye Dwa, pran tèt Federasyon Etidyan inivèsitè nan Chili nan eleksyon. Ak kokenn chenn fòmasyon ak eksperyans li ranmase sou teren ak nan estrikti politik li t ap milite ladan l, Boric te rive ranpòte eleksyon pou pòs depite nan lane 2013. Malgre li rantre nan lachanm epi egzèse yon dezyèm manda, onorab depite a pa jete kazak militan li e li te patisipe rèd nan gwo mouvman ki te fèt nan lane 2020 pou mande voye jete nan poubèl konstitisyon diktatè Augusto Pinochet te taye mete sou do Chili. Alòske pèsonn pat panse li te ka rive lwen nan kous pou prezidan, Boric te rive pote lamayòl nan primè ki te fèt nan kan lagoch la. Apresa, li rive depase Kast nan dezyèm tou eleksyon yo, malgre se an dezyèm li te ye nan premye tou a. Apre rezilta yo, Boric pa deside chita fete ni kouche repoze. Rapid vit, li al nan palè rankontre ak prezidan k ap kite pouvwa a, Sebastian Pinera, pou gade ki bourad li ka pote annatandan li chita tout bon vre sou chèz boure a nan mwad mas k ap vini an. Men, Boric deja konnen bagay yo p ap koule lwil pou li. Gen anpil pwoblèm ki chita la ap tann li epi gen de sektè tankou gwo patwon mache bousye yo ki pa danse kole ak li e ki ta prefere se moun tankou Pinera oubyen Kast ki dirije Chili. Pandanstan sa, li pral gen gwo presyon sou do li ak militan lagoch yo ki ap ret tann gwo reyalizasyon nan pwogram li an, tankou retire nan men sektè prive a ansyen antrepriz leta ke gouvènman anvan yo te vann, mete sou pye yon pwogram asirans maladi inivèsèl, rache plis enpo nan men rich yo, ogmante salè minimòm, refòme lapolis epi fè sistèm retrèt la vin piblik.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 20 desanm 2021 ((rezonodwes.com))-- Anviwon 4 jou apre Bebe Dòk kouri kite Ayiti, yon ti gason pral debake nan lavi nan peyi Chili, peyi kote jenès Ayisyen an pral fè tounen yon destinasyon paradi pandan reny Tet Kale yo. Trannsenk lane sèlman apre li fèt, Gabriel Boric vin prezidan peyi Chili, apre li bat,", "domain": "rezonodwes.com", "date": "2025-11-07 22:44:59", "url": "https://rezonodwes.com/?p=262859", "image_url": null, "xglm_generated_text_wo_prompt": "tinue this article with similar tone."}
{"title": "Woy! Reyalite vityèl antre nan lekòl Pòtoprens - Rezo Nòdwès", "text": "Lendi 20 desanm 2021 ((rezonodwes.com))– Nan kad yon toune Enstiti Franse an Ayiti te òganize nan lekòl, kèk elèv te jwenn chans pou yo plonje nan nannan reyalite vityèl la. Pou òganizatè yo ak elèv ki te benefisye seyans sa yo, se te yon bèl eksperyans. Ak yon imèsyon 360°, timoun lekòl yo te kapab dekouvri anpil kote ki pi bèl nan vil Pari san yo pa oblije deplase, pran avyon oubyen bato pou ale nan peyi Lafrans. Reyalite vityèl se fason ou ka sèvi ak  aparèy ki pèmèt fè tout sans ou panse li nan yon anviwonman tout bon vre, alòs ke anviwonman sa pa fizik ditou. Teknoloji a mennen itilizatè a nan yon eksperyans anndan yon linivè vityèl, atifisyèl, atravè diferan sans yo: je pi souvan, men tou manyen, tande ak pran sant. Pou sa ka fèt, itilizatè a sèvi ak yon kas espesyal nan tèt li. Kas sa afiche imaj yo an 3D (3 Dimansyon) estereyoskopik pou li ka mete moun nan nan mond atifisyèl ke yon machin kreye dijitalman. Sonje byen ke vizyon estereyoskopik la se li ki pèmèt ou ka pran 2 imaj plat epi l fè w wè do mòn ladan l. Grandèt yo ta ka di, koulye a yo fè timoun alèkile pran zanana pou sizan. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 20 desanm 2021 ((rezonodwes.com))-- Nan kad yon toune Enstiti Franse an Ayiti te òganize nan lekòl, kèk elèv te jwenn chans pou yo plonje nan nannan reyalite vityèl la. Pou òganizatè yo ak elèv ki te benefisye seyans sa yo, se te yon bèl eksperyans. Ak yon imèsyon 360°, timoun lekòl yo te kapab", "domain": "rezonodwes.com", "date": "2025-11-07 22:45:01", "url": "https://rezonodwes.com/?p=262804", "image_url": null, "xglm_generated_text_wo_prompt": "ntinue this article with similar tone."}
{"title": "Kowòdinasyon Nò Matris Liberasyon di se paske peyi a pa dirije ki lakòz eksplozyon kamyon gaz nan vil Okap - Rezo Nòdwès", "text": " Samdi 18 desanm 2021 ((rezonodwes.com))– Kowòdinasyon Nò Matris Liberasyon , konstate ak anpil dezolasyon epi lapèn, gwo eksplozyon ki fèt nan vil Okap, nan zòn Lafosèt, nan lannwit 13 pou rive 14 desanm 2021 an. Kote eksplozyon sila vin ogmante pèn ak kalamite pèp la pi plis toujou. Bilan katastwòf sa trè lou : Plis pase 70 moun tout laj, tout sèks pèdi lavi yo, san konte plizyè dizèn lèzòt kap pran swen sou kabann lopital. Plis pase yon dizèn kay pase anba dife rapye tè. Lopital Jistinyen ki te deja malad nan tout zo kò l: pa gen twal gaz, pa gen kouran, elatriye… fanmi viktim pa konn ki sen pou yo rele pou yon ti mòso swen. Gwo malè sa ki tonbe sou pèp Lafosèt la nan dat  13 pou louvri 14 desanm lan se yon prèv ki montre klè kon Klèwòz ke peyi a pap dirije depi plizyè lanne, kote ke mizè pèp la vin ap ogmante chak jou pi plis: Pèp la pa ka manje, pitit li pa ka ale lekòl mete sou  nannan pwoblèm nou ki se ensekirite a kap brase bil peyi a. Matris Liberasyon  (ML/Nò) mande pou leta  prese prese: 1- Pran bon jan dispozisyon pou kapab bay bon jan swen ak tout moun ki kouche sou kabann lopital yo; 2- Pote yon akonpayman sikolojik bay tout moun ki sibi chòk sa. Sitou Sila yo ki tap asiste anba de nawè yon manman,yon papa,yon mari, yon madanm, yon frè, yon sè, yon pitit, kouzen, kouzin …, ki tap griye anba gwo flanm dife sa; 3- Bay yon akonpayman espesyal ak tout reskape yo tankou:  manje, dlo, vètman, abri pwovizwa annatandan e ke leta nan yon dat ki pa twò lwen, pran desizyon atravè EPPLS konstwi bon jan lojman pou tout fanmi viktim yo; 4- Pou Leta rann disponib pwodwi petwolye yo , pran bon jan dispozisyon pou entèdi epi fwape sou tout fòm moun kap fè pratik estoke ak vann gaz nan lari ou anba chal nan tout peyi a. 5- Yon lòt bò n ap mande pou popilasyon an rete vijilan, veye epi denonse tout moun kap fè depo gaz nan katye bò lakay yo. Pou nou fini, kowòdinasyon Matris Liberasyon Nò (ML/ Nò) ap swete pèp ayisyen an kouraj, espesyalman fanmiy ki viktim akoz leta manfouben an ki pa vle pran responsabilite l. Malgre tout kalite tray ak kalamite n ap pase nan dènye moman sa yo, Matris Liberasyon Nò ret kwè ke yon jou lap fè jou sou tout peyi a. Matris Liberasyon Nò (ML/Nò)  Moun ki siyen: Étienne Chesnel, Kowòdonatè Matris Liberasyon Nò Eder Flobert DEREAL, sekretè jeneral Matris/nò Pou otantifikasyon : Biwo Sekretarya santral Matris Liberasyon Matrisliberasyon033@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 18 desanm 2021 ((rezonodwes.com))-- Kowòdinasyon Nò Matris Liberasyon, konstate ak anpil dezolasyon epi lapèn, gwo eksplozyon ki fèt nan vil Okap, nan zòn Lafosèt, nan lannwit 13 pou rive 14 desanm 2021 an. Kote eksplozyon sila vin ogmante pèn ak kalamite pèp la pi plis toujou. Bilan katastwòf sa trè lou : Plis pase", "domain": "rezonodwes.com", "date": "2025-11-07 22:45:02", "url": "https://rezonodwes.com/?p=262636", "image_url": null, "xglm_generated_text_wo_prompt": "inue this article with similar tone."}
{"title": "Nòdwès : FOSNOU reklame mezi sekirite sosyal ak refòm fiskal pou enstore jistis sosyal - Rezo Nòdwès", "text": "Nòt pou Laprès… Pòdpè, 8 desam 2021 ((rezonodwes.com))– FOSNOU desann chapo l byen ba devan tout militan konsekan ki pa antann trayi lit pèp la: bonjan edikasyon demokratize; yon sistèm sanitè baze sou teknoloji ak evolisyon sosyal; mezi sekirite sosyal ak refòm fiskal nan lide pou n enstore jistis sosyal nan peyi a; gwo refòm nan administrasyon piblik la pou n rive gouvène peyi a nan tout 27 750 km kare a nan yon bat je. Sepandan FOSNOU konstate deteryorasyon malouk klima politik la depi asasina ansyen prezidan Jovenel Moïse kote tout aktè yo ap rale kòd la nan bò pa yo, sa ki kreye polarizasyon nan pawa politik la ki lakòz chodyè a pa bouyi nan tout bò l epi kòz pèp la ap trennen nan labou. FOSNOU konstate PM Ariel se sèl kòk chante nan peyi a. Li alafwa premye minis ak prezidan ki lakòz l ap jwe wòl laprezidans ak primati ilegalman, men fòk nou rekonèt dènye evènman politik ak asasina ansyen Moyiz. FOSNOU konstate mètdam, politisyen magouyè, mantè, opòtinis kap chache fwape lestomak daprezavwa yo te siyen akò onz (11) sektam nan ak Ariel Henry sa ki ta lese konprann yo se mèt konjonkti a osnon pouvwa sa a. Sa ki pi tris la se mastibasyon ak matrakaj politik y ap eseye fè pou montre bòn fwa yo nan moman yo te siyen ak PM Ariel. Men tout moun ka kwè se batay pòs kap regle, ou pa ka kache dèyè wap voye wòch; echèk Ariel se echèk tout siyatè akò onz (11) sektam nan, reyisit li se reyisit pa yo. Pandan nou fin pase nan peny ti dan konjonkti a, men pozisyon FOSNOU: « Peyi a rantre nan yon kalte prezidansyalizasyon pouvwa politik la ak PM Ariel ke pèsòn pa ka di anyen. Pa gen legalite ankò; nou fèt pou n al chache lejitimite nan mete tout enterè sou kote tout moun ak sosyalizasyon Leta a. « Pou nou rive la, men sa FOSNOU pwopoze sou de (2) tablo: konjonktirèl ak estriktirèl: Nan tablo konjonktirèl: administrasyon leta gangsterize: 1-Nou mande gwo pase men nan enstitisyon piblik administrativ yo: koudèkont, ulcc, ukref elt… 2-Chanjman nan tout pakè nan tout jiridiksyon jidisyè peyi a. 3-Odit nan administrasyon piblik la ak revokason tout direktè jeneral ki enplike nan zak malonèt. 4-Bidjetize tout òganis otonòm yo pou n ka jwenn lajan pou finanse devlopman kolektivite tèritoryal notaman seksyon kominal yo. 5-Goumen pou jwenn ak tout fòs viv peyi a pou ale nan konferans nasyonal la nan lide pou n panse nouvèl Ayiti a. 6-Renegosye akò gaz la epi kanpe sou sibvansyon gaz la paske pèp la pa j wenn anyen. 7-Kontinye e evalye tout travay ki te kòmanse sou prezidan Jovenel yo. Tablo estriktirèl: 1-Refòm sistèm elektoral ak dispozisyon san paspouki 2-Rediksyon ministeryèl konsiderableman3-priyorize lagrikilti 4-Ayisyanize sektè edikatif la 5-Moralize depans ak resèt Leta atravè bon lwa 6-Sosyalize reprezantasyon jiridik Leta a ak nouvèl nòm: DGI Pou fini, FOSNOU mande popilasyon an rete trè vijilan. Viv Nòdwès! Viv peyi a! Paul Elie Faustin Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou Laprès... Pòdpè, 8 desam 2021 ((rezonodwes.com))-- FOSNOU desann chapo l byen ba devan tout militan konsekan ki pa antann trayi lit pèp la: bonjan edikasyon demokratize; yon sistèm sanitè baze sou teknoloji ak evolisyon sosyal; mezi sekirite sosyal ak refòm fiskal nan lide pou n enstore jistis sosyal nan peyi a; gwo refòm", "domain": "rezonodwes.com", "date": "2025-11-07 22:45:04", "url": "https://rezonodwes.com/?p=261595", "image_url": null, "xglm_generated_text_wo_prompt": "s. Continue this article with similar tone."}
{"title": "Patris Dimon : Pawòl ayisyen kont pawòl kreyòl - Rezo Nòdwès", "text": "Mèkredi 8 desanm 2021 ((rezonodwes.com))– Jan 19 : 20 Anpil Jwif te li mesaj sa a, paske kote yo te krisifye Jezi a te tou prè lavil la. Mèt mesaj la te ekri l an 3 lang : ebre, grèk, laten. Pwofesè Michel DeGraff akeyi avèk yon tèks kritik yon atik Patris Dimon ekri pou l mande rele lang Ayisyen yo « ayisyen ». Patris Dimon reponn li tou. Sa a se premye pati repons la. *Dapre Sylvain Auroux, genyen 2 konsepsyon lengwistik enpòtan : mekanik ak politik. Pou premye a, « tout lang se yon reyalite otonòm ki gen pwòp lwa pa l, tankou yon pyebwa, tankou yon moun oubyen yon bèt. Pou dezyèm lan, tout lang se reyalite sosyal moun ka aji sou yo pou refòme yo, menm jan yo fè nan nenpòt enstitisyon »**. Konsènan konsepsyon mekanik la, pawòl Auroux a pa fin vre, lè n sonje transfòmasyon jeni jenetik ap reyalize depi kèk tan sou bèt, sou plant, e menm sou moun. Men, nan domèn syans sosyal an jeneral, spesyalman nan lengwistik, konsepsyon politik la tonbe daplon pou l fasilite nou poze kesyon sa a : “Èske se « ayisyen » oubyen “kreyòl” pou nou rele lang nou pale a ? Kesyon sa a, Listwa poze tout moun li, sitou sila yo k ap reflechi sou pwoblèm peyi a an mòd total-kapital. Se sou bò sa a mwen kanpe lè, nan kad Jounen Entènasyonal Lang Kreyòl yo, 28 oktòb, mwen reponn nan yon atik Nouvelis te pibliye ki gen tit : ayisyen se non lang nou pale a . Men 4 agiman mwen devlope pou kore repons lan : Non « kreyòl » la s on w mistifikasyon, yon gwo konfizyon Istwa lang toupatou nan monn lan ; Ayisyen pi plis ke tout lòt pèp ansanm ki pale lang nou an ; Ayisyen se Ayisyen, Kreyòl se lènmi Ayisyen. Anndan agimantè m nan, mwen bay plizyè ekzanp ki pèmèt yon lektè wè e konprann gwosè gany ak pèd ki genyen nan non yon lang: ideyolojik, kiltirèl, diplomatik, ontolojik… Fò m raple atik Ayisyen se non lang nou pale a, ki leve tout plim sou do pwofesè DeGraff la, se rezime yon tèks mwen poko pibliye. Si apre plizyè grandèt, Jean Price Mars ak Frankétienne pami yo, mwen vin poze pwoblèm jan pou lang nou an rele, « ayisyen » olye « kreyòl », kòz la pa lwen : non yon peyi nesesè, tankou non moun nesesè. Lè yon bagay nesesè, li plis ke enpòtan, li esansyèl, mesaj li inivèsèl. Nesesè vle di : pa ka pa la . An 1804, nou pa t ka pa bay peyi nou an yon lòt non. Lè ewo nou yo batize Eta tou nèf la « Hayti » (se konsa yo te ekri l), pi gwo sans sa te degaje, yo te tou deklare kolonyalis sera-seta sou tè pa nou an. Non Ayiti a te yon siyal respè tou, plis ankò solidarite pou pèp « amerendyen » Arawak la ki te rele zile a Ayiti. Mwen pran l tou kòm yon omaj pou premye abitan zile a. Si l pwouve ewo yo te konprann senbolis non peyi a, pa lang ayisyen an pa t pase nan lespri yo. Ki fè la a, sou baz listwa konn ralanti, men li pa kanpe, eritye zansèt yo dwe mete non lang matènèl nou an alòddijou : « ayisyen », olye « kreyòl ». Pwofesè Frederic DeGraff pa dakò avè m. Poutètsa, li ekri yon atik kritik sou paj fesbouk pa l ki anfavè non “kreyòl” la. Deba nesesè pou sosyete avanse. Pa gen manti nan sa. Kidonk, mwen bay atik li a anpil enpòtans. Mwen lonnen l nan longè e nan lajè, pak an pak. Men, mwen wè li plis sanble jouman ke zèv yon syantifik. Anplis, pozisyon pwofesè a sou kesyon an dògmatik kareman. Menmsi sa, toujou sou baz konfwonte lide a, pou lektè yo, pou serye kòz lang ayisyen an, li bon pou m di 2-3 ti mo sou atik mande goumen pwofesè DeGraff la. Anlagan, mwen pap suiv kontradiktè a sou chan leksikal woywoy analiz kolonyal, pyèj restavèk, kolon lokal, ki travèse papye jouman l lan. Kantmenm, m ap chèche wè kisa jouman sa yo kache ak sa ki lakòz yo. Limenm la jije si l dwe lektè yo esplikasyon sou langaj sa a. An n aprè, m ap montre mesye a bay tèt li dwa mete pawòl nan bouch mwen, tòdjye panse m an mòd jeneralizasyon, amalgam, manipilasyon, enkoyerans devan-dèyè. Rezilta, tout lektè yo ap sonje pozisyon pwofesè DeGraff : kreyòl dwe rete non lang Ayisyen yo pale a. Men, li pa di poukisa.Nan sans sa a,alòske Desalin fè yon kantite aksyon ak deklarasyon ki ka sèvi referans endiskitab pou kore tèz serye, tèks mande goumen an toufe fondatè a nan yon egzèsis koupe bout-bout, ti moso-ti moso, pwosesis revolisyon ayisyen an. Ilistrasyon 10 sou 10 metòd sa a, nou jwenn li nan enonse sa a : Dessalines bay konsèp « nwa » nan peyi dAyiti endepandans pa li tou depi nan Konstitisyon 1805 lan . Fondatè a ta nan yon politik amenajman lengwistik pou kreye idantite nou anndan lang franse ki se lang Konstitisyon 1805 lan ! Epi, èske mo sa yo, « Créole, Kreyòl » ak « Nègre, Nèg », kapab gen menm pwa ak « Ayisen, Haïtien » kòm zouti fòmasyon idantite Ayisyen, solidarite ant Ayisyen ? Pou m fini, m ap di sa m wè ki pi grav la : « Sendwòm elèv bakaloreya » *** manifeste nan tèks kontradiktè a. Sa tou mete l òsijè. Epi, etandone nan rezime sa a, mwen deja bay rezon ki kore non « ayisyen » pou lang nou an, objektif atik n ap li koulya a se montre sechrès reyaksyon pwofesè DeGraff la. Kidonk li kore m, san l pa konnen, nan pozisyon se « ayisyen » pou nou rele lang nou an. *Sylvain Auroux, nan Langue, État, Nation, le modèle politique , Kolòk Entènasyonal Lang ak nasyon nan Ewòp Santral, soti 18tyèm syèk rive jodi a, 21, 22, 23 sektanm 1995, Inivèsite Lozàn, Suis. ** Se tradiksyon pa m. ***Sendwòm elèv bakaloreya a se lè yon elèv renmen yon mo li kondisyone tèt li pou l anplwaye mo a kantmèm nan disètasyon l. Sa rive tou pou sijè yo prepare.  Menm yon pati nan disètasyon yo konn pa kè a yo kole l nan sijè egzamen an egzije a. Fen premye pati. Patris Dimon Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 8 desanm 2021 ((rezonodwes.com))-- Jan 19 : 20 Anpil Jwif te li mesaj sa a, paske kote yo te krisifye Jezi a te tou prè lavil la. Mèt mesaj la te ekri l an 3 lang : ebre, grèk, laten. Pwofesè Michel DeGraff akeyi avèk yon tèks kritik yon atik Patris Dimon ekri pou l", "domain": "rezonodwes.com", "date": "2025-11-07 22:45:06", "url": "https://rezonodwes.com/?p=261573", "image_url": null, "xglm_generated_text_wo_prompt": "Continue this article with similar tone."}
{"title": "Tranzisyon ak Gouvènman kowalisyon se lèt ak sitwon - Rezo Nòdwès", "text": "Madi 7 desanm 2021 ((rezonodwes.com))– Senk (5) mwa apre zak sasinay sou prezidan Jovenel Moïse la, peyi a kontinye kous li nan latwoublay, lavichè ak ensekirite kote gang kriminèl, ke pouvwa Tet Kale a te federe, toujou ap mete lanmò nan mitan fanmiy yo. Pou eseye byen chita pouvwa li, Premye minis defakto Ariel Henry, kominote entènasyonal la te chouke nan tèt peyi a, san mande Ayisyen sa yo vle, rale bò kote li plizyè majò jon opozisyon bout di kou mòlòlò. Pou anpil moun k ap swiv dewoulman aktyalite a nan peyi a, se yon aksyon pou fè tan pase, paske sa p ap ka pote solisyon nan touman pèp Ayisyen an. Okontrè, kowalisyon PHTK 3 a montre ke konviksyon pa souvan sa ki dirije moun k ap fè politik ann Ayiti. Gouvènman kowalisyon PHTK 3 a ka gen yon gwo konsekans sou moral popilasyon an ki chak jou pi plis ap pèdi konfyans nan lavni peyi a ak nan lidè ki te ka mennen li sou wout lavimiyò. Se pa yon sekrè pou pèsonn. Tranzisyon pa konn reyisi ak pati politik. Lè pati politik separe ministè, yo boure administrasyon piblik la ak militan epi chache mwayen pou prepare eleksyon ak lajan leta, materyèl leta. Aksyon sa yo se detounman fon ak mateyèl, koripsyon ak nepotis. Sa mennen tou dwat nan echèk paske  enstitisyon yo vin pa ka bay pèp la sèvis. Se gouvènman sali piblik ki gen ladan l sitwayen, fanm ak gason, ki se teknisyen konpetan, serye, pwòp epi ki aji san patipri, ki dwe pran direksyon yon tranzisyon tout bon ak yon fèy dewout aktè sosyal ak politik yo dakò ak li. Nan sans sa, sitwayen sa yo ka vin tounen yon abit ki pral remete sou pye enstitisyon ki kraze yo. Yo gen plis posibilite pou prepare teren pou reyòganize klas politik la, lanse kanpay sivik, eep  kreye espas pou lidè politik yo ka mobilize popilasyon an dèyè ideyoloji yo ak pwogram yo, epi ale nan eleksyon ki fèt nan bon ti mamit. Bon tranzisyon pa la pou apeze pòch ak pwòch lidè ak pati politiik. Bon tranzisyon la pou tabli bon règ kwèt san fòs kote, pou eleksyon kote tout kandida gen menm chans, kote chak sitwayen ka konprann aklè sakapfè yo e ka vote lib e libè san presyon fòs lajan e nan kè poze. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Madi 7 desanm 2021 ((rezonodwes.com))-- Senk (5) mwa apre zak sasinay sou prezidan Jovenel Moïse la, peyi a kontinye kous li nan latwoublay, lavichè ak ensekirite kote gang kriminèl, ke pouvwa Tet Kale a te federe, toujou ap mete lanmò nan mitan fanmiy yo. Pou eseye byen chita pouvwa li, Premye minis defakto Ariel Henry,", "domain": "rezonodwes.com", "date": "2025-11-07 22:45:07", "url": "https://rezonodwes.com/?p=261464", "image_url": null, "xglm_generated_text_wo_prompt": "tinue this article with similar tone."}
{"title": "Ayiti : 10 sénatè initil yo mande pou yo kontinye touche chèk san travay pandan yon lòt ane ankò - Rezo Nòdwès", "text": "Jedi 2 desanm 2021 ((rezonodwes.com))– Chak jou k ap pase e ki mete nou pi pre dezyèm lendi janvye a, Joseph Lambert ak lòt kòlèg li, yo chak jou pi plis, gen kè sou biskèt. Depi kèk semenn dayè, diskisyon pa sispann fèt sou rezo sosyo yo ak sou medya tradisyonèl kou nimerik. Tout moun ap mande kisa ki pral fèt nan jou k ap lendi 10 janvye 2022 a. Pou majorite moun ki bay opinyon yo, li pa posib pou 10 mesye sa yo rete lakay yo ap touche salè, frè, epi benefisye yon pil ak pakèt avantaj san yo pa itil peyi a nan anyen, paske depi 2020 palman an bloke pou kowòm. Gen moun menm ki panse senatè yo ta dwe wont, pandan ke pwofesè, ouvriye vwari ak lòt anplwaye pa menm ka touche pou travay difisil yo ap fè chak jou. Pou ansyen senatè depatman Nip la, Francener Denius, manda 10 senatè initil yo ap bout an janvye paske pou li, konstitisyon an mande ke chak 2 lane, 10 senatè dwe retire kò yo wè pa wè. Denius raple ke sa pral gen 2 lane ke gen yon pati nan sena ki te ale. Ki donk, an janvye yon lòt pati dwe kite pou konstitisyon an ka respekte, paske lalwa la pou tout moun. Men, tankou lòt senatè ke Jovenel Moïse te pimpe deyò nan sena nan lane 2020 an, Lambert ak kòlèg li yo di yo pap fè yon pa kita yon pa nago, paske mande yo se 6 lane li ye, san wete san mete. Eske Ariel Henry, tankou ansyen Apredye, ap fè yon tweet a minwi tapan pou di 10 meyse yo babay oubyen se pèp la k ap soti pou rele aba senatè? Se demen ka pale di sa ki pral pase! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 2 desanm 2021 ((rezonodwes.com))-- Chak jou k ap pase e ki mete nou pi pre dezyèm lendi janvye a, Joseph Lambert ak lòt kòlèg li, yo chak jou pi plis, gen kè sou biskèt. Depi kèk semenn dayè, diskisyon pa sispann fèt sou rezo sosyo yo ak sou medya tradisyonèl kou nimerik. Tout moun", "domain": "rezonodwes.com", "date": "2025-11-07 22:45:09", "url": "https://rezonodwes.com/?p=260963", "image_url": null, "xglm_generated_text_wo_prompt": "ontinue this article with similar tone."}
{"title": "Jovnelis move kou kong, yo avèti yo pa nan separasyon gato Ariel la - Rezo Nòdwès", "text": "Apre premye minis de fakto ki soude ak Martelly a, Ariel Henry, mete deyò 2 gwo pilye jovnelis nan pouvwa li a, Rasanbleman Jovnelis pou demokrasi (RJD) voye pye. Yo deklare yo pa gen okenn tranch gato pouvwa nan men yo Vandredi 26 novanm 2021 ((rezonodwes.com))– Rasanbleman Jovnelis yo pou demokrasi (RJD) salye laprès an jeneral ak tout popilasyon ayisyèn nan. RJD ap kontinye batay epi mande jistis pou Prezidan Jovenel Moïse mèsenè lokal ak etranje asasinen lakay li 7 jiyè 2021 an. Depi dat sa a, asasen yo kontinye antann yo nan tèt leta a pou separe pouvwa, kanpe an kwa pou Prezidan an pa jwenn lajistis epi pèsekite mun yo idantifye ki pwòch defen an ki ap mande jistis pou li. Pèp ayisyen rive byen konprann batay prezidan an se te batay pa li pou l te rive jwenn yon demen miyò nan onè, respè ak diyite. Nan sans sa a n ap denonse separasyon ouvwa premye minis Ariel Henry ki sispèk nan krim 7 jiyè a fèk fè la a nan konplisite ak atoufè parèy li yo. Nou pote yon demanti fòmèl ak tout traktasyon ak divèsyon kap fèt sou non Rasanbleman Jovnelis yo pou demokrasi (RJD). RJD ap fini pou di popilasyon nan 4 kwen peyi a pou li rete je kale, mobilize pou batay la kontinye jiskaske lajistis rive rekanpe sou 2 pye l epi mare tout bandi ki enplike nan kò asasinay ki fèt sou prezidan an ak sou tout lòt konpatriyòt ki tonbe preske nan menm kondisyon yo. Jistis pou Ayiti ! Jistis pou Prezidan Jovenel Moïse! Batay pèp ayisyen an pap kanpe! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Apre premye minis de fakto ki soude ak Martelly a, Ariel Henry, mete deyò 2 gwo pilye jovnelis nan pouvwa li a, Rasanbleman Jovnelis pou demokrasi (RJD) voye pye. Yo deklare yo pa gen okenn tranch gato pouvwa nan men yo Vandredi 26 novanm 2021 ((rezonodwes.com))-- Rasanbleman Jovnelis yo pou demokrasi (RJD) salye laprès an", "domain": "rezonodwes.com", "date": "2025-11-07 22:45:10", "url": "https://rezonodwes.com/?p=260216", "image_url": null, "xglm_generated_text_wo_prompt": "ontinue this article with similar tone."}
{"title": "Nòt pou laprès sitwayen Patris Dimon - Rezo Nòdwès", "text": "Jedi 25 novanm 2021 ((rezonodwes.com))– Depi plis ke yon semèn, laprès anjeneral bay nouvèl move trètman Penitansye Nasyonal enpoze prizonye yo. Sa ki lakòz anpil prizonye malad grav. Anplis de ka polisye Jilbè Dragon piblik la konnen, se chak jou, selon enfòmasyon yo, gen 2-3 prizonye ki mouri paske yo pa jwenn swen. N ap raple ajan de chanj Uco a, Bodlè Jak, mouri nan prizon Penitansye a, an me 2020, akòz laswenyay ki pa genyen. Pami prizonye y ap plede di ki malad grav san lè mouri yo, genyen Antoni Dimon. Li malad vre, li te pèdi pwa anpil, men piti, piti l ap fè ti remonte. Nan moman yo kòmanse ap plede di li byen mal la jiska sware 17 novanm lan, Antoni Dimon pa t janm kouche lapòpòt, ni li pa t janm pran pòz byen mal. Li manke 4 liv pou l rejwenn pwa nòmal li. Men, ni Antoni Dimon ni fanmi l pa egare. Petèt nan moun k ap fè bri sou non l yo, pi fò sensè. Se enfòmasyon y ap bay. Gen lòt tou, sila yo pap pale, se yon òganizasyon mafya politik, vòlò tè, k ap sonnen chalbari-alali nan tèt Anthony, nan tèt fanmi l, nan tèt opinyon piblik la, pou fè konnen li san lè mouri, defason lè yo touye l la, pou yo di se maladi ki pote l ale. Non, non, non, Antoni konnen sò li nan men lajistis! Soufrans moral, menas ak presyon yon gwoup polisye nan prizon an ap fè sou li toutan, ni manèv nan biwo ansyen polisye, ansyen chèf toujou chèf, pa ka fè l bese je, bese tèt. Li ka pè, men li pap fè lach. Li konnen tou, pami frè ak sè li yo, fwaye pa l, kouzen, bon zanmi, mwenmenm ki kòdone avèk avoka l e administrasyon prizon an, s on w sèl bagay mwen mande tout moun: fè travay yo selon lalwa. Nou di yo mèsi, sitou Mèt Loran. Depi plis ke 4 tran sa yo, mwen wè abi yo fè Antoni Dimon. Mwen wè kondisyon enfrayimen prizonye nan Penitansye Nasyonal. Lè, kòm senatè, m ap denonse vyolans dezonoran lapolis ap fè sou moun yo arete, mwen pa janm pale de Penitansye Nasyonal an patikilye. Se paske mwen pa gen dwa melanje pwoblèm pèsonèl avèk zafè Leta. Men, jodi a, m ap di sèlman son w ijans pou yo mete jistis anndan prizon an. Mwen toujou kapab di, lè yon moun mande m « kilè m ap lage Toni? », mwen estomake pou m ta fè l malonèt, paske mwen pa jij, e menmsi m te jij, Toni konn sa, desizyon mwen t ap pran pou frè m oubyen pi bon zanmi m, se li mwen t ap pran tou pou Aviana, Andreyis, Ajimal oubyen Kwayanse. Mezanmi, pandan plis ke 4 tran prizon sa a, se jij yo, avoka Antoni ak Antoni limenm ki konnen dosye a. Mwenmenm, nan 21 vizit mwen rann Antoni, mwen konnen omwen 6 fwa li te bezwen trètman lopital; 2 sèl fwa mwen te ka akonpaye l nan yon klinik prive. Prizon pa dous, e prizon pa dwe dous. Men sa pa vle di pandan pa gen kondanasyon amò nan konstitisyon an, pou y ap touye moun nan prizon sou fòm degize. Lanmò y ap prepare pou Antoni Dimon an nan kouri bri li byen mal pou yo touye l toutbon, nou pran sant li, nou fè tout moun konn sa. Mwen remèsye tout sila yo, sitou anpil zanmi Yogann yo ki pa janm sispann sipòte Antoni.. Yo bezwen touye l, kondisyon prizon an se lanfè, men li byen doubout. Patris Dimon Frè Antoni Dimon Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jedi 25 novanm 2021 ((rezonodwes.com))-- Depi plis ke yon semèn, laprès anjeneral bay nouvèl move trètman Penitansye Nasyonal enpoze prizonye yo. Sa ki lakòz anpil prizonye malad grav. Anplis de ka polisye Jilbè Dragon piblik la konnen, se chak jou, selon enfòmasyon yo, gen 2-3 prizonye ki mouri paske yo pa jwenn swen. N ap", "domain": "rezonodwes.com", "date": "2025-11-07 22:45:12", "url": "https://rezonodwes.com/?p=259523", "image_url": null, "xglm_generated_text_wo_prompt": "ontinue this article with similar tone."}
{"title": "ORDEDH egzije yon ankèt Jidisyè sou masak Ravin Pentad 21 septanm nan - Rezo Nòdwès", "text": "KOMINIKE 2 Mwa aprè masak 21 septanm 2021 an nan katye RAVIN PENTAD, ORDEDH egzije yon ankèt Jidisyè. Depi kèk tan, popilasyon sivil la pa sispan’n viktim move konpòtman lapolis, nan bat moun, tiye moun, fe masak, kowalisyon ak bandi, elatriye. Kote lavi ki se youn nan pwen esansyèl dwa moun, pa vle di anyen pou yo. Popilasyon an lage poukont li, lè li sibi agresyon, abi, ak vyolans anba men lapolis, li pa gen oken’n rekou pou li fè dwa li respekte. Leta ki gen devwa pou fè dwa popilasyon an respekte, pa mete oken’n mwayen pou fè prevansyon, ni pou akonpaye viktim lè  dwa yo arive vyole. ORDEDH konstate 2 mwa aprè masak lapolis te rive fè sou jèn atis yo nan katye RAVIN PENTAD, ki fè aktyalite nan près nasyonal ak entènasyonal, otorite ki nan piwo nivo nan leta a pa sòti menm yon ti nòt pou kondane sa ki te pase a, epi egzije bon jan ankèt lajistis. Konpòtman sa yo montre nou aklè ke lavi moun pa vle di anyen pou otorite ki nan leta a. Yon masak ki te rive pote ale 13 kretyen vivan ak plis pase 29 lòt blese, kote pandan group atis ki rele NEW WAVE tap anrejistre yon mizik ak videyo ki gen pou tit « SA LAPOLIS DI SE PA SA BONDYE DI » epi lapolis te rive ouvè kout bal sou foul la ki pat reprezante okenn danje pou fòs lòd yo. Yon zak tout sosyete a te rive kalifye kòm yon krim ki pa gen parèy. ORDEDH sezi we jan otorite nan lapolis yo pa pran lavi moun pou anyen, 2 mwa depi otorite nan lapolis yo te deklare yo ouvè yon ankèt pou eklere popilasyon an sou sa ki te rive a, fanmi, zanmi ak viktim yo toujou bezwen jistis. Plizyè nan viktim yo toujou pa konnen ki sen pou yo adrese, se tray jèn gason JACOB JEAN ki toujou ap soufri ak yon bal nan nivo Janm li paske doktè di li pa kapab opere nan peyi an paske li ap pèdi janm lan si sa ta rive fèt ayiti. ORDEDH pran nòt pou otorite yo ki nan lapolis la, ki pa jan’m pran oken’n mezi lè polisye yo fè ekse pouvwa sou popilasyon an. Kote polisye sa yo toujou jwi enpinite a nan tout entegralite li, san yo pa gen pou yo ran’n oken’n moun kont. Epi fè pwomosyon pou zak vyolans. ORDEDH pwofite yon lòt fwa, prezante senpati li bay fanmi, zanmi viktim masak 21 ak 22 septanm pase a nan katye Ravin Pentad. li pwofite okazyon sila pou li mande ak enstans ki piwo grade nan lapolis la pou yo fè tout dilijans pou bon jan ankèt mennen pou idantifye, rechèche, arete epi fikse responsabilite chak moun ki te patisipe nan masak sila. Pòtoprens 21 novanm 2021 Darbenzky GILBERT Direktè Egzekitif Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMINIKE 2 Mwa aprè masak 21 septanm 2021 an nan katye RAVIN PENTAD, ORDEDH egzije yon ankèt Jidisyè. Depi kèk tan, popilasyon sivil la pa sispan’n viktim move konpòtman lapolis, nan bat moun, tiye moun, fe masak, kowalisyon ak bandi, elatriye. Kote lavi ki se youn nan pwen esansyèl dwa moun, pa vle di anyen", "domain": "rezonodwes.com", "date": "2025-11-07 22:45:13", "url": "https://rezonodwes.com/?p=259803", "image_url": null, "xglm_generated_text_wo_prompt": "ntinue this article with similar tone."}
{"title": "Popilis se yon danje, yon pwazon vyolan pou demokrasi - Rezo Nòdwès", "text": "Lendi 22 novanm 2021 ((rezonodwes.com))– Popilis, dwat ou gòch, se yon diskou dwategòch ki chita sou kritike sistèm nan ak reprezantan li yo pou tòytòy sèvo ti pèp la. Apwòch politik sa, ki chanje vizaj kèk fwa, gen tandans mete fasafas pèp la ak elit politik, ekonomik ak medyatik yo, nan yon sans demagojik, pandan yap fè pwomosyon pou on pakèt ak dividal solisyon senplis ki anpil fwa pa kanpe sou anyen. Popilis yo toujou flate opinyon pèp la nan sans enterè pèsonèl yo, e anpil fwa diskou sa debouche sou vyolans, divizyon ak rayisman. Popilis yo toujou bat lestonmak yo fè konprann se yo ki gen solisyon e se yo sèl ki gen dwa pale e aji. An jeneral, popilis yo entoleran, yo rayi kritik e yo itilize anpil mwayen kominikasyon pou eseye sal imaj moun ki anfas yo. Yo pwofite de relachman sitwayen yo nan zafè politik pou yo deklare tèt yo sèl pòtpawòl pèp la. Popilis la pa yon ti fenomèm piti zwit. Se yon danje, yon pwazon vyolan pou demokrasi, paske li pa danse kole ak pliralis politik e li dyabolize opozan li yo. Li anpeche sitwayen yo pran tan pou reflechi sou sitiyasyon yo e li konbat ak tout fòs li dyalòg serye. Diskou senplis ak pil pwomès tèt anba, vrèman vre, toujou pi fasil pou pase nan mitan pèp k ap viv nan kriz malouk. Men, sitwayen yo dwe pran tan pou analize, kesyone diskou ak aksyon dirijan poliitik yo si yo vle tout bon vre soti nan twou kote popilis dwategoch yo antere peyi a byen fon.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 22 novanm 2021 ((rezonodwes.com))-- Popilis, dwat ou gòch, se yon diskou dwategòch ki chita sou kritike sistèm nan ak reprezantan li yo pou tòytòy sèvo ti pèp la. Apwòch politik sa, ki chanje vizaj kèk fwa, gen tandans mete fasafas pèp la ak elit politik, ekonomik ak medyatik yo, nan yon sans demagojik, pandan", "domain": "rezonodwes.com", "date": "2025-11-07 22:45:15", "url": "https://rezonodwes.com/?p=259781", "image_url": null, "xglm_generated_text_wo_prompt": "ntinue this article with similar tone."}
{"title": "Eleksyon pa konn fèt ak 500 pati politik - Rezo Nòdwès", "text": "Vandredi 19 novanm 2021 ((rezonodwes.com))– Kominote entènasyonal la, peyi Etazini ak OEA an tèt, pa bouke pouse otorite Ayiti yo pou yo òganize eleksyon. Yo fè konprann se eleksyon ki demokrasi, nenpòt ki jan eleksyon fèt. Poutan, jan yo trennen dirijan yo a vin mete peyi a nan yon sitiyasyon malouk kote tout moun ka wè aklè ke eleksyon se pi move bagay nan moman sa. Si n ap gade klas politik la, nou remake gwosè dezòd ki egziste e k ap fè ravaj ladan l. Sa  ta dwe oblije tout gouvènman serye pou lanse yon gwo kokenn chenn chantye pou met lòd nan pati politik yo. Nan peyi Etazini, kote gen yon popilasyon ki konte plis ke 300 milyon moun, estrikti anplas yo pèmèt modere anbisyon politik sitwayen yo. Se sa ki fè, nan moman eleksyon prezidansyèl, se 2 majò jon sèlman ki rive pete plafon nan tout 52 eta yo, ak petèt 2 a 3 ti boujou ki rive parèt pwent tèt yo. Sa pa vle di ke pa gen mil a demil moun ki demare, men gen yon antonwa legal ki peze yo rete anba piramid la. Ann Ayiti, tout voum se do. Depi w jwenn 20 moun, ou ka kreye yon pati politik e ou ka pale bouch louvri tankou tout lidè byen fòme, byen petri. Nan eleksyon, nenpòt zagribay ka poze kandidati  yo, achte yon banyè pati politik oubyen di yon endepandan. Koulye a, se Ayisyen ki konnen si yo ap toujou pran lòd Tonton Sam pou yo louvri pòt san yo pa met lòd anndan kay la.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 19 novanm 2021 ((rezonodwes.com))-- Kominote entènasyonal la, peyi Etazini ak OEA an tèt, pa bouke pouse otorite Ayiti yo pou yo òganize eleksyon. Yo fè konprann se eleksyon ki demokrasi, nenpòt ki jan eleksyon fèt. Poutan, jan yo trennen dirijan yo a vin mete peyi a nan yon sitiyasyon malouk kote tout moun ka", "domain": "rezonodwes.com", "date": "2025-11-07 22:45:16", "url": "https://rezonodwes.com/?p=259516", "image_url": null, "xglm_generated_text_wo_prompt": "inue this article with similar tone."}
{"title": "Lavichè monte disèt wotè, ORDEDH rele anmwe! - Rezo Nòdwès", "text": "NÒT POU LAPRÈS Òganizasyon pwomosyon ak defans dwa moun ORDEDH konstate depi kèk mwa ogmantasyon pri pwodwi ki pi ijan yo. Ogmantasyon pri sa yo vin plonje popilasyon an nan yon mizè ki pi grav ke jan li te ye anvan an. Kriz san parèy sa ki afekte tout sektè nan lavi nasyonal la, kòmanse gen gwo konsekans sou klas mwayèn lan ki ap afebli jou aprè jou,li riske gen gwo konsekans sou seri moun sa yo si pa gen bon jan mezi ki pran bò kote otorite konsène yo pou rezoud pwoblèm sila. ORDEDH pwofite lanse apèl sa bò kote sendikalis transpò yo, pou yo pran bon jan mezi pou pèmèt pri kous machin yo retounen jan yo te fikse anvan an san pran tan, epi mande Ministè afè sosyal pou veye sou aplikasyon sikilè ki te fikse pri kous tout sikwi yo, paske sa kapab bay gwo tèt chaje nan jou kap vini yo nan mitan pasaje ak pwopriyetè machin. ORDEDH mande ak tout endistri, machan’n, epi ti komèsan pou yo retounen nan nòmal pri tout pwodwi ki te grenpe piwo pase palmis, pou yo retounen pri yo nan nomal yo, pou peyi a kapab refonksyone jan sa te ye anvan an. ORDEDH mande ak responsab sekirite ki piwo nan leta a, pou yo mete anplas yon bon politik sekirite pou popilasyon an kapab sikile kote li vle, lè li vle  jan sa abitye fèt. VIV YON AYITI, KOTE TOUT MOUN KAPAB VIV ! Darbenzky M. GILBERT Direkt è Egzekitif Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈS Òganizasyon pwomosyon ak defans dwa moun ORDEDH konstate depi kèk mwa ogmantasyon pri pwodwi ki pi ijan yo. Ogmantasyon pri sa yo vin plonje popilasyon an nan yon mizè ki pi grav ke jan li te ye anvan an. Kriz san parèy sa ki afekte tout sektè nan lavi nasyonal la, kòmanse", "domain": "rezonodwes.com", "date": "2025-11-07 22:45:18", "url": "https://rezonodwes.com/?p=259140", "image_url": null, "xglm_generated_text_wo_prompt": "ntinue this article with similar tone."}
{"title": "Ayiti – Dominikani : Supplice tounen 2 men vid, dega Claude Joseph yo pa repare - Rezo Nòdwès", "text": "Bouton maleng lan pa nan kò ni Claude, ni Supplice, ni Ariel. Yo ka rele peze jan yo vle… Lendi 15 novanm 2021 ((rezonodwes.com))– Apre 6 jou nan peyi Dominikani sou lòd PM Ariel Henry pou eseye kalme Abinader ak gouvènman dominiken an ki te move kon kong apre yon ti twit minis ayisyen an Claude Joseph sou ensekirite kay vwazen, Daniel Supplice tounen Ayiti 2 men vid. Minis Claude Joseph ki te pran pòz nasyonalis-atakan te lage yon gwo chout sou kriminalite nan Sendomeng. Ekip Abinader a ki wè filè l chire pak an pank, sezi souflèt abit la pou, soufle òje epi pini ekip ayisyen an nan bloke pwogram viza etidyan pou ayisyen. Malgre kout telefòn eskiz premye minis la ak bèl vwayaj ansyen anbasadè sou Bebe Dòk ak Martelly a, anpil Ayisyen ki te jete kò yo nan Panyòl, pou jwenn laswenyaj tanmen monte yon ma swife anba. Olye ta gen ti amelyorasyon, sitiyasyon konpatriyòt yo anvlimen. Koulye a, se anndan lopital menm ajan imigrasyon domiken antre pou al arete epi bouwe fanm ansent nan otobis pou al lage yo sou fwontyè Ayiti. Sa ki pi rèd la, gen de fanm yo met lapat sou yo, yo depòte yo, pandan pitit yo fin akouche rete nan kouvez san pèsonn pou ba yo tete. Supplice pa rezoud anyen nan siplis ayisyen kay vwazen. Pandanstan sa, Daniel Supplice bat lestonmak li di li menm ak madan Stamie Joseph, manm kabinè PM Ariel Henry a, fè bon travay nan Santo-Domingo. Pou li te ka preche bon antant ak yon ajannda kowoperasyon ant 2 gouvènman yo, Supplice te rankontre anpil gwo zotobre tankou minis afè etranjè a, Roberto Alvarez, minis enteryè a, Jesús Vásquez ak prezidan sena a, Eduardo Estrella. Diplomat la te pwofite pou chita pale ak responsab Nasyonzini, responsab anbasad Etazini, nons apostolik la Mgr Chaleb Bader, kèk gwo biznisman, kèk asosyasyon etidyan ak kominotè ayisyen ak kèk lòt diplomat etranje ki an pòs nan Sendomeng. Bèl vwayaj, bèl jwè, bèl mayo. Ekip Ariel Heny – Claude Joseph la toujou a zewo gòl!    Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Bouton maleng lan pa nan kò ni Claude, ni Supplice, ni Ariel. Yo ka rele peze jan yo vle... Lendi 15 novanm 2021 ((rezonodwes.com))-- Apre 6 jou nan peyi Dominikani sou lòd PM Ariel Henry pou eseye kalme Abinader ak gouvènman dominiken an ki te move kon kong apre yon ti twit minis ayisyen an", "domain": "rezonodwes.com", "date": "2025-11-07 22:45:19", "url": "https://rezonodwes.com/?p=259124", "image_url": null, "xglm_generated_text_wo_prompt": "ntinue this article with similar tone."}
{"title": "Nan 4 lane ankò, machin ap vole san pwoblèm nan lèzè - Rezo Nòdwès", "text": "Jou pou moun ki vle e ki kapab ka achte machin k ap vole nan lèzè a preske rive… Dimanch 14 novanm 2021 ((rezonodwes.com))– Nou pi pre pase pi lwen pou gwo goumen ant antrepriz ki fabrike machin yo rive soti youn ki ka vole nan lèzè tankou elikoptè oubyen avyon. Sanble se peyi Japon k ap pote lamayòl la paske biznis SkyDrive pwomèt ke l ap  met sou mache a  nan lane 2025, sa vle di nan anviwon 4 lane, yon eVTOL (machin elektrik ki ka dekole epi ateri nan yon fason vètikal). SkyDrive deja genyen anba men li yon sètifika sekirite pou modèl machin li an e otorizasyon pou vann li san pwoblèm. Li te oblije founi anpil enfòmasyon sansib ak plan fabrikasyon modèl li a. Se pou premye fwa yon peyi resi bay otorizasyon sa. Anpil gwo tès fèt pou otorite yo ka asire yo ke modèl machin SkyDrive la reponn ak egzijans yo, ke se swa sou kapsite pou vole, pèfòmans, konsepsyon, estrikti, rezistans, sekirite ak anviwonman. Premye machin eVTOL SkyDrive la SD-03 deja fè demonstrasyon ak yon pilòt ki pa yon wobo, men yon moun tout bon. Se yon ti modèl ki gen yon sèl chèz ak 3 elis. Li sanble anpil ak yon dwon. Pou koulye a, se sèlman 10 minit li ka vole ak yon vitès 48 kilomèt pa èd tan. SkyDrive di l ap travay rèd pou li rive a 30 minit vòl pou 64 km/èdtan epi yon modèl ki ka pran omwen 2 moun. Konsa, machin sa ka sèvi kòm taksi. Koreyen yo menm pa vle bay legen. Yo deja anonse y ap mete yon sèvis taksi petèt menm anvan 2025. Volocopter fenk fè demonstrasyon piblik 11 novanm pase a ak eVTOL pa li a, ki gen non kòd 2X. Li te vole pandan 3 minit nan ayewopò Gimpo a sou yon distans 3 kilomèt. Li te rive 50 mèt wotè e yon vitès 45 km/èdtan. Gen yon lòt modèl koreyen yo ap travay sou li e yo pwomèt y ap konstwi youn ane k ap vini an. Rive 2023 yo ka fè youn k ap gen 5 plas.   Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Jou pou moun ki vle e ki kapab ka achte machin k ap vole nan lèzè a preske rive... Dimanch 14 novanm 2021 ((rezonodwes.com))-- Nou pi pre pase pi lwen pou gwo goumen ant antrepriz ki fabrike machin yo rive soti youn ki ka vole nan lèzè tankou elikoptè oubyen avyon. Sanble se peyi Japon", "domain": "rezonodwes.com", "date": "2025-11-07 22:45:21", "url": "https://rezonodwes.com/?p=258994", "image_url": null, "xglm_generated_text_wo_prompt": "tinue this article with similar tone."}
{"title": "Se fòt kiyès? - Rezo Nòdwès", "text": "Vandredi 12 novanm 2021 ((rezonodwes.com))– Tout sosyete sou latè ki gen estabilite chita sou yon ansanm pinga , kote chak sitwayen konn dwa ak devwa yo ki jwenn sous yo anndan yon manman lwa. Peyi sa yo toujou devlope yon pwojè sosyete ki pèmèt tout chwa yap fè vize byennèt. Pa egzanp fè pwomosyon pou edikasyon, sante, pwodiksyon nasyonal, respè pou dwa Moun, lojman elatriye. Yo swiv tout ti detay ki ka sèvi wout pou sosyete yo vle konstwi a. Sekirite tout Moun garanti, chak sitwayen gen dwa ak yon travay e jwenn mwayen ki pi piti a pou viv. Mete siveyans sou sa près yo ap sikile pou evite kansè sou nenpòt fòm, san yo pa vyole libète ekspresyon. Timoun gen dwa e jwenn plas yo, gen program pou moun ki domaje fizikman ak mantalman, ti granmoun yo gen akonpayman ak asirans vyeyès. Men si nou pa gen sa nan peyi nou ,se fòt kiyès? Nou pa vin kritike sèlman, nou vin analize pou nou jwenn ansanm yon solisyon. Peyi nou ap fè fas ak tout kalite malpwopte e nou lwen poun ta oze di nou se sosyete pou jan sitiyasyon nou kritik. Tout aktè yo la Leta, pouvwa, opozisyon, boujwazi , klas mwayèn, mas popilè, bandi, se fòt kiyès? Tout Moun yo la e souvan nou tande opinyon yo. Ann al analize san nou pa jije, defann, ofanse pèsòn. Leta gen pou wòl pwoteje souverènte nasyonal la ki se byen prive pèp la, detèmine davans règ  yo tankou lwa ak dekrè… Garanti sekirite ak lòd piblik nan tèt kole ak enstitisyon lap mete sou pye yo, bay jistis. Defini yon politik defans ak politik etranjè. Asire edikasyon, ede nan kreye antrepriz. Tout sa ki gen rapò ak bon fonksyònman enstitisyon se leta selon lwa yo. Tout lwa yo la (amande osinon pa amande), si yo pa aplike se fòt kiyès? Selon manman lwa peyi an ,nou gen twa (3) pouvwa: egzekitif, lejislatif, jidisyè. Egzekitif la se chèf leta a (atik 136-154) li la pou l fè aplike konstitisyon an, asire bon fonksyònman pouvwa piblik yo e veye sou desizyon kap pran nan zafè jistis. Lejislatif la gen pou misyon li menm fè lwa yo e pote siveyans sou gouvènman. Jidisyè a la pou entèprete lwa lejislatif yo e egzamine yo an fonksyon konjonkti aktyèl la. Se sa yo ki ekri, men nan obsèvasyon selon jan peyi nou ap mache, eske se sak fèt? Kisa ki pwoblèm nan, poukisa tout batay sa yo? Si se vre nou tout ap di nou nan enterè peyi, pouki nou pa respekte fonksyon yo. Kesyon an toujou demere se fòt kiyès? Chak jou nou tande pale de opozisyon men se kisa li ye? Yon opozisyon politik se yon ansanm mouvman ki konteste desizyon moun ki gen pouvwa ap pran, kote yo gen lide ranplase pouvwa an plas la. Men se nan lojik pou gen yon ale mye e nan enterè nasyon an. Men tout fwa eske opozisyon se kraze brize, fèmen lekòl, di barikad se avni oubyen plase tèt yo kòm pi bon pou enterè pèsonèl? Pandan Vyolans menm ap taye banda, moun paka vakye ak aktivite yo. Se toujou yon menm diskou fòk peyi rale yon souf souvan pou prouve inosans yo men se fòt kiyès? Pèp, se yon ansanm de moun ki gen menm manman lwa e ki fòme yon nasyon. Pou sosyete pa nou an chak fanmi ou fèt ou fè pati yon klas sosyal, souvan pa gen inyon sou nenpòt sans antre klas sa yo, boujwazi, klas mwayèn, mas popilè a. Trè souvan nou kritike e gen move konsepsyon  de boujwazi a paske se preske yo pou n pa di yo menm ki reprezante sektè prive a. Youn nan bagay ki enpòtan peyi pa devlope san volonte sektè prive, sitou kote leta fèb ekonomikman. Men pafwa ki konn pwofite kriz politik , ekonomik , sosyal pou yo anrichi tèt yo plis. Klas mwayèn nan se yon klas ki pa ni elit ni pòv tou malgre gen anpil dout sou egzistans li. Dènye klas la se li nou ta di ki defavorize majinalize. Nou konstate malgre nou sou menm bout tè, nou se menm nasyon, youn pa vle rejwenn lòt paske nou chak gen yon konsepsyon de lòt.Nou fèt pou nou viv ansanm, nou fèt pou nou soutni youn , si nou pa ini , se fòt kiyès? Bandi se Yon ansanm Moun, kondisyon vi yo makonnen ak mantalite yo, ki antre nan zak brigandaj ak malonèt e ki chwazi rebele kont lwa yo. Nan tout sosyete ki gen enpinite, kote dwa moun pa respekte, enstitisyon yo fèb, bandi nan konkonbwèt ak lòt kouch sosyal ap toujou simen latwoublay. Si nou pa pran byen se pral yon nouvo klas sosyal. Souvan yo fè konprann se pa yo. Pratik sa yo kontinye feraye nan sosyete a, se fòt kiyès? Nou fin efondre nan lage fado ak chay youn sou lòt. Olye nou pran responsabilite nou, nou pito sal imaj youn lòt pou nou fè nou pase pou pi bon. Eske yon sel moun ka chanje peyi a? Eske peyi a ka dous pou yon sèl gwoup moun san enterè komen? Eske nou ka kite tout envestisè yo al envesti nan lòt peyi? Eske nou ka kite enstitisyon nou yo ap trennen, sistèm edikatif la ap bwè lwil, pa gen bon jan sante ? Eske nou ka kite lajenès fin pati kite peyi e kite ensekirite a ap vale teren? Eske nap kite pwodiksyon nasyonal la fin trepase? Eske nap kite nou fin pèdi moral e kite nou fin disparèt etanke pèp? Eske, eske, eske? Ase ak pratik sa yo, bay peyi a yon chans pou li redrese. Pou chak grenn ayisyen konnen li se yon zouti devlopman. Chak moun ki okipe Yon post prive kou leta ann panse peyi pandan nap kiltive entegrite, onètete. Ann  aprann de echèk nou e pati sou yon lòt baz. Pèp la fè apèl ak bon sans, kale je nou pou moun sispann manipile nou, jwe sou inosans nou pou ti enterè mesken. Grangou , mizè , chomay pa vle di ankouraje medyokrite. Evite soutirans sou nenpòt fòm . Se fòt kiyès? Se fòt kiyès? Se fòt kiyès? Se yon nivo konsyans ki pou pran, kote chak grenn moun aprann asime kòz yo, deriv yo, e pran desizyon pou nou chanje kondisyon nou etanke pèp e moun tou. Perkens Rolf JULIEN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 12 novanm 2021 ((rezonodwes.com))-- Tout sosyete sou latè ki gen estabilite chita sou yon ansanm pinga , kote chak sitwayen konn dwa ak devwa yo ki jwenn sous yo anndan yon manman lwa. Peyi sa yo toujou devlope yon pwojè sosyete ki pèmèt tout chwa yap fè vize byennèt. Pa egzanp fè pwomosyon pou", "domain": "rezonodwes.com", "date": "2025-11-07 22:45:22", "url": "https://rezonodwes.com/?p=258800", "image_url": null, "xglm_generated_text_wo_prompt": "ntinue this article with similar tone."}
{"title": "Etazini mande sitwayen meriken yo kite Ayiti rapid rapid - Rezo Nòdwès", "text": "Kominike Anbasad Etazini ann Ayiti Jedi 11 novanm 2021 ((rezonodwes.com))– Depatman Deta Etazini mande tout sitwayen ameriken pou degaje chache mwayen pou kite teritwa Ayiti a rapid rapid. Sitwayen yo ta dwe egzamine byen fon kòman yo riske lavi yo lè yo deside vwayaje oubyen rete nan peyi Ayiti, pou jan sitiyasyon an malouk, ak pwoblèm sekirite ak enfrastrikti yo. Zafè pa gen gaz la ka anpeche yo jwenn sèvis yo ta bezwen an ijans, pa egzanp labank, transfè lajan, laswenyaj, entènèt ak lòt kominikasyon, epitou transpò piblik tankou prive. Li pa sèten nonplis ke anbasad Etazini ka pote èd bay sitwayen meriken ki ta nan kous kouri pou yo kite Ayiti si transpò komèsyal yo ta vin kanpe. Annatandan, avyon komèsyal yo toujou an aktivite. Li ta bon pou sitwayen yo tcheke enfòmasyon sou sa Depatman Deta kapab ou pa kapab fè pou yo nan moman kriz. US Embassy Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Anbasad Etazini ann Ayiti Jedi 11 novanm 2021 ((rezonodwes.com))-- Depatman Deta Etazini mande tout sitwayen ameriken pou degaje chache mwayen pou kite teritwa Ayiti a rapid rapid. Sitwayen yo ta dwe egzamine byen fon kòman yo riske lavi yo lè yo deside vwayaje oubyen rete nan peyi Ayiti, pou jan sitiyasyon an malouk, ak", "domain": "rezonodwes.com", "date": "2025-11-07 22:45:24", "url": "https://rezonodwes.com/?p=258686", "image_url": null, "xglm_generated_text_wo_prompt": "ontinue this article with similar tone."}
{"title": "Komès gaz anba tab : Komisè Lafontant move, ti komèsan mele, gwo bawon poze! - Rezo Nòdwès", "text": "Lendi 8 novanm 2021 ((rezonodwes.com))– Tankou lòt reskonsab Pakè ki te pase yo, Mèt Jacques Lafontant di li lage koukouwouj kont komès gaz anba tab. Nan yon lèt li voye bay otorite lapolis yo, komisè gouvènman Pòtoprens la mande pou polisye yo mete anba kòd tout moun k ap anpile gaz nan depo san yo pa gen otorizasyon pou sa. Mèt Lafontant mande tou pou lapolis voye moun sa yo deva li pou li jije yo epi pini yo nan jan lalwa mande sa nan dekrè 20 desanm 1946 la. Lafontant pwomèt ke tout moun lapolis fouke pou zafè sa, l ap fèmen yo dèyè bawo prizon. Jan sa toujou fèt, yon lòt fwa ankò, rat ap manje pay,men se zandolik ki pral peye sa. Moun ki konn parye mèt parye, Komisè Lafontant pral sentre bas ti kòmèsan k ap vann gaz nan lari. Men, pete ti galon, sezi ti dwoum pa p rezoud pwoblèm ke gwo bawon jovnelis ak matelis kreye. Gang bloke distribisyon gaz. Mèt ponp detounen kamyon yo direk kote pou lòt revandè ravitaye mache nwa. Men, se ti komèsan nan lari ki vizib. Se yo ki fasil pou trape. Si Lafontant vle rezoud pwoblèm gaz la, se pou li kraze gang nan Pòtoprens, arete gwo bawon ki fè dapiyanp sou gaz depi anlè. Konsa, tout peyi a ap jwenn pwodui a. Tout moun ap rale yon souf. Men, se sou bannann mi, dan pouri gen fòs!   Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 8 novanm 2021 ((rezonodwes.com))-- Tankou lòt reskonsab Pakè ki te pase yo, Mèt Jacques Lafontant di li lage koukouwouj kont komès gaz anba tab. Nan yon lèt li voye bay otorite lapolis yo, komisè gouvènman Pòtoprens la mande pou polisye yo mete anba kòd tout moun k ap anpile gaz nan depo san yo", "domain": "rezonodwes.com", "date": "2025-11-07 22:45:25", "url": "https://rezonodwes.com/?p=258378", "image_url": null, "xglm_generated_text_wo_prompt": "tinue this article with similar tone."}
{"title": "Kenneth Merten di li pa vini pou foure bouch tout longè nan zafè ayisyen - Rezo Nòdwès", "text": "Dimanch 7 novanm 2021 ((rezonodwes.com))– Kenneth Merten ki se reprezantan meriken pou yon ti bout tan nan Pòtoprens vle pran anpil prekosyon pou yo pa ba li chay pote. Kenneth Merten oblije mete kò li an rèleng a koz pil ak pakèt kritik ki toujou tonbe kon gwo grenn lapli oubyen lagrèl sou do li pou bakòp li konn bay Martelly ak rejim Tet Kale yo. Diplomat la di jounalis yo li pa vini pou foure bouch tout longè nan zafè ayisyen. Li fè konprann ke gouvènman li an vle ke se natifnatal peyi a ki chache solisyon pa yo pou rezoud pwoblèm ayiti. Nan moman sa, Merten ki te deja pase anpil tan an pòs nan Pòtoprens, pè kon koukout pou yo pa akize li kòm yon moun ki vin dikte ayisyen sa pou yo fè. Men li pwomèt l ap pote bourad pa li Diplomat la di tou Etazini p ap voye sòlda pou eskòte kamyon gaz yo tankou pòtpawòl Mezonblanch la te pwomèt. Men yo pare pou pote kole ak Polis Nasyonal la pou ede yo konbat gang yo. Dapre Merten se lidè ayisyen yo ki pou pran responsabilite yo an men.   Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 7 novanm 2021 ((rezonodwes.com))-- Kenneth Merten ki se reprezantan meriken pou yon ti bout tan nan Pòtoprens vle pran anpil prekosyon pou yo pa ba li chay pote. Kenneth Merten oblije mete kò li an rèleng a koz pil ak pakèt kritik ki toujou tonbe kon gwo grenn lapli oubyen lagrèl sou do li", "domain": "rezonodwes.com", "date": "2025-11-07 22:45:26", "url": "https://rezonodwes.com/?p=258339", "image_url": null, "xglm_generated_text_wo_prompt": "tinue this article with similar tone."}
{"title": "Refleksyon sou modèl diplomasi peyi Dayiti - Rezo Nòdwès", "text": "Kesyon : Poukisa Ariel deside negosye ak Abinader epi mete Claude sou kote ? Eske sa ta vle di desizyon minis afè etranjè a se yon bagay ki pat reflechi e ki angaje li menm pèsonèlman pandan se nan non diplomasi a li pale? Vandredi 5 novanm 2021 ((rezonodwes.com))– A-Konpòtman lòt peyi ak Ayiti Etazini A nsyen Prezidan Donald Trump deklare Ayiti se yon latrin . Ayisyen fache voye pye men okenn nan otorite konvansyon vyèn sou relasyon diplomatik ak konsilè 1961 ak 1963 rekonèt yo pa reyaji diplomatikman .M vle pale de Prezidan , Minis zafè etranjè… Apre sa yo toujou mache fè foto nan anbasad ameriken an Ayiti ak Anbasadè a. Kèk ane apre Biden genyen eleksyon, Ayisyen wè paradi a resi louvri pou yo ( Etazini) se kòm si Biden pa prezidan Ameriken men se prezidan Ayisyen l ye, kidonk li pral reyaji yon lòt fason pa rapò ak Trump. Ebyen kisa ki pase apre ? Chèf sou chwal bò fwontyè ap fwete Ayisyen ki anvi antre nan peyi Biden nan . Imaj yo lèd, lemond fwase  men otorite nou yo pa ka reyaji , yo pa menm ka atire atansyon ameriken sou dwa migran ak refijye yo ki vyole, pandan USA ap akeyi plizyè milye migran ki soti nan lòt peyi ki gen  kriz.(Sa yo pa janm di otorite nou yo anyen) . Lafrans ak Kanada Lafrans deside ogmante frè pou etidyan mande viza e ekzije 8000 E sou kanè pou w pati al etidye nan peyi yo . Kanada deside chanje trètman dosye vizal yo pou Ayiti e rann pwosesis la pi konplike (Malgre sa otorite nou yo ap vanse nan kraze peyi a, yo pa janm wè si lot nasyon bouke ak nou). Repiblik Dominikèn Dirijan RD pran mezi depi kèk tan pou : 1) ogmante frè viza , malgre sa Ayisyen toujou ap goumen anba solèy pou al dèyè ti kat paradi a. (Machin ofisyèl yo ap pase devan konsila ak gwo sirèn, men sa pa di anyen) 2) Ranfòse sekirite sou fwontyè .Malgre sa Ayisyen ap kreye twou pou pase anba fil oubyen janbe dlo. 3) ogmante lwaye.Malgre sa Ayisyen toujou janbe pou al fè biznis, etidye ,travay… 4) Dènye mezi pou pa renouvle viza otomatik ni louvri lopital ak anseri moun si se pa ijans. Malgre sa otorite pa pran konsyans pou repanse politik entèn peyi a men yap tweet. Ann vanse. B- Sitiyasyon Ayiti 1) Plizyè diplomat lòt peyi ki akredite an Ayiti pa gen rezidans yo an Ayiti men an Repiblik Dominikèn koz sitiyasyon peyi a.( sa pa di chèf isi anyen). 2) Plizyè ONG ak òganizasyon Entenasyonal deplase kad yo mete yo an Repiblik Dominikèn pandan se pou Ayiti yap travay ( malgre sa nap vanse) 3) +60 % entèlektyèl peyi a ap kite Ayiti pou ale lot peyi , mete sou Mendèv nou an ki al devlope sektè konstruiksyon , touris ak agrikilti An Repiblik Dominikèn.( Malgre sa otorite nou yo ap vanse ) 4) Boujwa malad , atis malad  menm otorite malad yo janbe Repiblik Dominikèn yo al pran swen  paske n pa gen lopital( malgre sa nap vanse ). 5) Liy avyon pa fè sèvis ankò an Ayiti lè yo vin bwote Ayisyen  men yo al fè sèvis an Repiblik Dominikèn ( malgre sa otorite nou yo ap vanse ) 6) Polisye an Ayiti ap mouri grangou madanm yo ap kite yo , pa gen ekipman pandan nan tan sa Repiblik Dominikèn ap fè pati konsèy sekirite Nasyon Zini pami 15 peyi nan mond lan( Malgre sa sa pa di otorite nou yo anyen, nap vanse). 7) Nap mande èd imanitè moun pa k manje , lopital pa k fonksyone pou Gaz ,mizè  a vin pi rèd pandan Repiblik Dominikèn  ap devlope kowoperasyon ekonomik : an 2018 kwasans  Repiblik Dominikèn  pase a + 7% nan rejyon an .( Malgre sa sa pa di ototite nou yo anyen, nap vanse). C-Diplomasi Kisa l ye? Se rechèch rezilta menm sil pa ideyal pou tou 2 pati yo men l pi bon pou yo 2 a  pa rapò ak lòt altènativ yo. Menm si ta gen konfyans ou byen pa genyenl ant pati yo, dwe gen yon enterè komen: evite domaj mityèl yo. Echèl nan diplomasi : chèf leta ou gouvènman, Minis zafè etranjè,  Anbasadè… Lè gen yon sitiyasyon ki poze premye moun  ki enfòme e reyaji ,se Anbasadè a. Kesyon map poze: Kote Anbasadè Ayiti an Repiblik Dominikèn nan nan Istwa sila? Eske sa ta vle di se yon erè minis zafè etranjè a komèt nan jwe nan telefòn li? Dayè li deklare li pat panse Abinader tap wè bagay la konsa. Kominikasyon politik minis lan : nan kominikasyon politik gen yon prensip fondamantal : kontwole saw dwe di ak saw pa dwe di koz deklarasyon w angaje peyi a . Yon deklarasyon diplomatik k deklantche yon gè konsa tou li k mete lapè. Kesyon : Poukisa Ariel deside negosye ak Abinader epi mete Claude sou kote ? Eske sa ta vle di desizyon minis afè etranjè a se yon bagay ki pat reflechi e ki angaje li menm pèsonèlman pandan se nan non diplomasi a li pale? Poukisa okenn lòt otorite diplomatik pa pale nan kesyon sa epi kò diplomatik la pa an branl apre reyaksyon Abinader la? Eske sa ta vle di pat gen okenn kòwodinasyon ki te fèt sou dosye  sa ant aktè konsène yo? Poukisa Minis zafè etranjè nou an pa gen yon pòt pawòl , lèn konnen enpòtans kominikasyon genyen nan diplomasi ? Poukisa Abinader kote pal gentan chita ak ekip li epi reprezantan sosyete sivil peyi l pou reflechi sou repons diplomatik pou bay Ayiti a epi Dirijan Ayisyen yo menm toujou rete sou tweeter ? Reprezantasyon Ayiti yo: 1- OEA : Abinader ap vann yon imaj de Ayiti ak Anpil rejè . Kiyès   ki reprezantan Ayiti nan oganizasyon sa? LEON CHARLES ki fèt sot DG PNH la , sou li yo touye prezidan lakay li , bandi ap mache kidnappe timoun nan lekòl  epi ki fin mete enstitisyon sa plat atè. Kòm rekonpans yo voyel nan retrèt sou non pèp Ayisyen an. 2-Anbasad nou yo :  Yon ekip konsil ak Anbasadè kap desann Figi yo devan etranje  sitou dominiken pou jwenn papye pou jenn gason ak fanm ki kite Ayiti vin chèche lavi . Apa de Ayiti , ki diplomasi ki gen sa pou prensipal fonksyon ankò? Antouka m pa kwè genyen . Ti zanmi minis , boujwa ,ansyen palmantè…  Ki pa gen okenn konpetans, yo voye nan retrèt  lotbò dlo  avan lè ki gen sèlman pou misyon: fè tet yo bèl epi gade seri nan anbasad la koz wifi gratis Rèv Dominiken Yon okipasyon etranjè an  Ayiti sou yon fòm oubyen yon lòt. Minis zafè etranjè Ayiti a ekri ONU ak OEA plizyè fwa pou mande èd yo pou  vin sekirize peyi a .Nenpòt lè ONU ka pran yon rezolisyon pou mete yon misyon sou pye pou al sekirize peyi a e Repiblik Dominikèn ka fè pati de li   menm jan ak lot nasyon . Nap sonje  jan sa t fet lè fòs milti nasyonal la te anvayi Ayiti apre koudeta Aristide la. Se pa San rezon ki fè Repiblik Dominikèn ap fè lobby nan Entènasyonal la pou aji sou sitiyasyon Ayiti a.Yo anvi remèt Ayiti kou okipasyon an pandan pandan otorite isit rann  peyi a  engouvènab  nan konfyolo ak Gang. Jodi a , Ayiti deja  depann de Repiblik Dominken nan plizyè  domèn  jiskaske menm vant nou yo rive kontwole . Nòt: diplomasi yon peyi pa k redui ak tweeter .nenpòt timoun ka ap jwe nan telefòn li epi fè yon tweet pou chèche vizibilite. Yon orite gen pou misyon : aji nan pran bonjan mezi pou mete leta kanpe. Leta nou gen la nan dòmi li pa k gade lòt nasyon nan je. Diplomasi se rapò fòs. Mesaj Ann konstrui yon peyi pou jenès la pa bezwen al pèdi lavi nan forè Pou jenès la pa sèvi manje pou reken Pou jenès la pa al pran imilyasyon lotbò dlo . Mathias L. DEVERT Politologue,  spécialiste des Relations Internationales, E. M  à l’Institut d’Études Politiques de Grenoble- France (Sciences Po Grenoble) Contact: mathias.devert@etu-iepg.fr Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kesyon : Poukisa Ariel deside negosye ak Abinader epi mete Claude sou kote ? Eske sa ta vle di desizyon minis afè etranjè a se yon bagay ki pat reflechi e ki angaje li menm pèsonèlman pandan se nan non diplomasi a li pale? Vandredi 5 novanm 2021 ((rezonodwes.com))-- A-Konpòtman lòt peyi ak Ayiti Etazini", "domain": "rezonodwes.com", "date": "2025-11-07 22:45:28", "url": "https://rezonodwes.com/?p=258041", "image_url": null, "xglm_generated_text_wo_prompt": "similar tone."}
{"title": "Matris Liberasyon : Ant omaj ak anivèsè pòtpawòl Antoinette Duclaire - Rezo Nòdwès", "text": "MATRIS LIBERASYON: ANT OMAJ AK ANIVÈSÈ  ANTOINETTE DUCLAIRE, PÒT PAWÒL MATRIS LIBERASYON. Matris Liberasyon, nan kad … anivèsè Antoinette Duclaire, ap pwofite pou l onore pasaj imòtèl Netty nan lavi òganizasyon an ak nan vi sosyal ak politik peyi a. 4 mwa depi eskadwon lanmò mèt sistèm nan mete yon bout definitivman nan lavi egzistansyèl militant lan. Se te yon veritab kout tonè lè nou menm nan chapant politik la ta pral konstate nan lari a, sou diferan platfòm yo natif vil okay la t ap benyen nan san l. Nou pa t gen souf, kouraj pou n te aksepte kanmarad nou pa t ap avèk nou fizikman ankò. Malgre sitirasyon tèt anba sa a, nou te chwazi rale zèv li yo ki te vrèman anpil nan mitan nou, pou n te kole nan kè nou tankou yon tablo presye nan yon mize imajinè. Se lespri sa a menm ki fè n ap mete kanpe pou memwa ak pou listwa plizyè dimansyon pasaj fanm Vanyan sa a nan M.L la. -Mounite kay Netty: Konpayèl nou se te yon moun total anvan tout pozisyon politik ak ideyolojik. Se te yon moun ouvè ki te prè pou ride nenpòt moun nan kèlkilanswa klas, ran, gwoup, relijyon w te ye a. Se te yon moun ki te prè pou fè zèv ak moun ki bezwen l nan kèlkilanswa moman sa ta posib la. Zanmi l, kondisip, kanmarad li se temwanyaj lavi sensè sa a. Nou ka di Antoinette se te yon moun total ou pa ka pa sonje nan tout sans. -kilti kay Netty: kontribisyon l ak Jean Jean Roosevelt, Ruchel Guillaume nan mizik ayisyèn nan, se yon bagay ki eksprime jan sè nou te kole ak avansman kilti peyi a. Antwopo-sosyològ la se te yon veritab moun ki charye tout revandikasyon sosyete a atravè tèks angaje Jean Jean yo. Se yon chapit enteresan nan lavi batay li. -Ideyoloji kay Netty: kanmarad nou se te yon nasyonalis, patriyòt ki te kwè nan defann valè peyi a anvan tout enterè prive. Li te kwè peyi a ta dwe sòti anba dominasyon enperyalis la epi pou yon gwoup moun onèt pran angajman pou sove valè istorik nou kòm pèp. Nan batay kont chanjman konstitisyon an, li te lonje dwèt tout longè sou manipilasyon anbasad peyi gwo ponyèt t ap fè pou jwenn konsantman konze yo pou efase sa n rete kòm dwa grandètmajè nan peyi a. Se te yon veritab pèleren nan sans sa a. – Politik kay Netty: se te yon demokrat nan sans klasik pou altènans politik nan peyi a. Netty te pou yon modènizasyon klas politik la. Nan kad batay li kòm etidyan nan senpatize l ak òganizasyon etidyan lagoch nan Inivèsite Leta  a, li te toujou trè ouvè nan diskite  ak tout kategori  etidyan ki pa t pataje menm valè avèk li. E l te plis kwè nan jwèt politik la pase nan konba kriminèl pou eliminasyon lavi moun. Se pou sa li te toujou sou tout fowòm diskisyon yo menm ak sila yo gwo rimè kase kès Leta t ap kouri sou do yo. Pou kanmarad Duclaire, yon konpetitè, opozan pa yon advèsè. Plis pase 200 lane entolerans politik la te ban nou 2 okipasyon militè nan yon sèl syèk. Men, sa pa vle di tou li te mete dlo nan bouch li pou l pa t denonse vòlò nan Leta a. Se pou sa, kit se nan mouvman petwotchalendjè yo, kit se anndan pasaj li nan Matris Liberasyon, Antoinette te toujou trè dirèk nan fwape magouyè nan Leta yo. Se te yon veritab aktivis ki te toujou nan tout mouvman sou beton an pou akonpaye mas popilè a nan revandikasyon yo. Dayè, depi pasaj li kòm jounalis li te toujou gen yon panchan kritik. Pou n fini, Antoinette Duclaire se te yonn nan pi gwo figi jèn fanm ki te pase nan batay demokratik ak popilè pou libere peyi a. Nan Matris Liberasyon an, li te toujou prè pou te pote kole nan tout aktivite òganizasyon an. Anpil fwa se te premye konseye nou. Yon veritab pòtvwa pou Matris Liberasyon an. Lavi kanmarad nou Netty nan òganizasyon an se yon bagay fenomenal pou kapasite l pou l aji sou tout plan pou Matris Liberasyon an. Li te konn jwe wòl fanmi pou nou tou nan konvivyalite li. Pou tout rezon sa yo, nou menm nan M.L, n ap kontinye rete rakwoche avèk lide pou jistis ak limyè fèt sou kòsasinay sila a. Sèl mwayen pou nou rete anvi tou, se selebre lavi Netty nan kontinye akonpaye rèv li yo pou yon veritab demen miyò pou peyi a. Kanmarad Netty! Prezan! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "MATRIS LIBERASYON: ANT OMAJ AK ANIVÈSÈ ANTOINETTE DUCLAIRE, PÒT PAWÒL MATRIS LIBERASYON. Matris Liberasyon, nan kad ... anivèsè Antoinette Duclaire, ap pwofite pou l onore pasaj imòtèl Netty nan lavi òganizasyon an ak nan vi sosyal ak politik peyi a. 4 mwa depi eskadwon lanmò mèt sistèm nan mete yon bout definitivman nan lavi egzistansyèl", "domain": "rezonodwes.com", "date": "2025-11-07 22:45:29", "url": "https://rezonodwes.com/?p=257531", "image_url": null, "xglm_generated_text_wo_prompt": "tinue this article with similar tone."}
{"title": "Lespwa lanmou : yon kout pè zo byen monte - Rezo Nòdwès", "text": "yon tèks Iléus Papillon Madi 5 oktòb 2021 ((rezonodwes.com))– San fè bri, kòtèj ak sirèn, nan mwa oktòb 2019, yonn nan majòjon Sosyete Koukouy Kanada yo, Michel-Ange HYPPOLITE (Kaptenn Koukouwouj) depoze nan plamen nou: Lespwa lanmou. Pretèks pou lanse yon envitasyon pou nou vin dekouvri yon nonm k ap esperimante lanmou, lapèn, desespwa… nan fason pa li anndan menm parantèz la. Nan zèv sa ki gen 65 paj, Sanmba Michel-Ange montre nou tout kalite defi lavi ka mete devan li. Defi pou rete an amoni ak lanati, lavi, peyi li, vil nesans li, fanmi li, elatriye. S on bèl egzamen. Nou pa bezwen okenn gwo linèt pou nou ka wè se yon rekèy ki chaje pwomès. Poudayè, Pascale MILIEN-FAUSTIN, manm Sosyete Koukouy Connecticut (Etazini), yonn nan pèsonaj ki salye travay li sila fè konnen, Lespwa lanmou se yon koleksyon pwoz powetik ki chaje ak anpil pawòl doub sans ki ka teke fren yon lektè epi fè li chita sou dodin larefleksyon.» Se pa yon gason k ap tranble ki ekri liv sa. Kaptenn Koukouwouj pa yon kannannan. Li espoze lavi a jan li viv li nan glas ki devan li. E chak tèks gen pouvwa pou desann tansyon tout lektè k ap prese fin li avan lòt. Kaptenn Koukouy montre nan Lespwa lanmou kijan, malgre tout distans ki ka separe yon moun ak peyi li, anyen pa chanje antre yo nan sa ki gen pou wè ak souvni, emosyon, pasyon, abitid ak renmen. Otè a pa nan yon dinamik voye wòch kache men. Michel-Ange fè nou kado yon zèv kote lanmou pou peyi li, pou fanm li renmen (an/yo), pou fanmi li, pou vil kote li te grandi a ap taye banda. Lanmou ap pete plafon nan tout kò pwezi a. Lanmou ap danse je fèmen. Lanmou depoze kazèn li nan de plamen Hyppolite. Tout kò liv la se chalè, kontantman, doulè, nostalji, espwa ak lanmou. Men se yon operasyon yon dous, yon cho paske move nouvèl ki fè mikalaw nan peyi a pa kite sitwayen viv lanmou yo te toujou reve a. Men yonn nan bèl fason nou ka gade lavi a ki parèt ak tout asnal li sou nou. Se vre n ap fòse viv nan yon peyi k ap patinen, fòk nou toujou sonje tou, lavi pa janm fin dous nètalkole, okenn kote. Se vre tèks ki louvri liv la se « Alo! Pòtoprens », Pòtoprens, yon vil k ap fè otè a lafilalang, sa pa anpeche Michel-Ange fè yon temwanyaj enteresan lè li di li menm ak vil Pòtoprens se yon « pè zo byen monte .» Pòtoprens se vil danfans powèt la. Se pou sa, nenpòt sa ki rive, vil la toujou ap dodomeya nan lespri li kote li ye Kanada. Toupatou Michel-Ange vle rapousuiv vil la. Erezman gen lapawòl ki se sèl chans powèt la genyen pou fè egzèsis sila. Kaptenn monte sou zèl lapawòl pou vin bobo vil Pòtoprens. Nou ka toujou mande si se Pòtoprens jodi a oubyen Pòtoprens ki te konn fè twalèt deba li detanzantan…? Antouka, menm si kounye a, nan Pòtoprens tankou pwovens vòlè ranplase lougawou, Michel-Ange HYPPOLITE rete fidèl a vil Pòtoprens. Se lanmou k ap manifeste. Pa gen mal nan sa. Pi lwen, pandan plimeyank lan pase salye memwa « Anakawona fanm vanyan » nan paj 12 liv la, nou tonbe sou yon pwezi dous pou dous kote kreyatè a mete nou anfas yon kalite imaj wòtpòte. An nou gade: « Anakawona etensèl limyè / Sou kansyans andòmi / Ranmase santiman debride / Nan pli kapris tan an…» Nou ka wè anyen pa kanpe kous Michel-Ange HYPPOLITE pou ateri sou modèl peyi li renmen an: yon peyi mèvèy, bèlte lalin ak solèy. Se fòs zantray li . Yon lòt bò, Hyppolite limen pwojektè sou Kristèl. Petèt se pou « kontinye reve inosans .» Men otè a fè nou sonje « rèv ki jèmen anndan pote frajilite nan zepi solèy ki ap chante lavni .» Nou pa konnen si Kristèl gen tan li powèm sa. Toutfwa, nou espere sa. Nou ta renmen wè vizaj Kristèl k ap li bèl tablo ki pote non li an. N ap di ou Kristèl « abiye rèv ou bèl » se sa Michel-Ange HYPPOLITE konseye ou. Pou bote ak gangans Kristèl, Michel-Ange kwè « latè bezwen limyè .» Sanble tout jan, Michel-Ange deja genyen pari a. se de (2) kè ki louvri. Pwoz powetik sa fè nou wè tou kijan Michel-Ange HYPPOLITE ap fè rantre soti ant koutje sou peyi li, Hayti, souvni lakay, yon bèl nègès ki mache nan rèv li ak zetwal k ap fè li je dou. Lespwa lanmou pa kite moun ki li l deja san reyaksyon. Pou powèt, mizyen ak womansye Frantz «Kiki» WAINWRIGHT, manm Sosyete Koukouy Miyami, Michel-Ange HYPPOLITE «gen anpil nostalji pou yon paradi li te konnen… Souvnans ayè tranpe nan myèl, reyalite jodi gen gou fyèl. Li ap pataje rèv li pou yon demen miyò. Pou Kiki, liv sa s on bèl bouke lespwa. Ekriven an rete kwè demen ka pi bèl si nou kòmanse aprantisaj renmen an. Boutofen, nan tèks ki rele « Flè solèy » la, son powèt ki byen manche plim li pou koud yon tèks ladouskivyenkenèp. Michel-Ange ekri: « Ou se fòs trankil ki pliye nan vètij van .» S on imaj doubvitès. Yon ekriti dansekole ak bèl imaj, yon mizikasyon k ap karese zòrèy san pran poz pou « pliye nan vètij van…» Ekriti a tou raple nou powèt la te byen vise dèyè li pou li kanpe tèks sila. Kounye a, kòm vwayaj se detant, Michel-Ange HYPPOLITE envite nou vwayaje nan Lespwa lanmou. Sèl garanti nou genyen depi opa, nou pa gen dwa retounen sèch. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "yon tèks Iléus Papillon Madi 5 oktòb 2021 ((rezonodwes.com))-- San fè bri, kòtèj ak sirèn, nan mwa oktòb 2019, yonn nan majòjon Sosyete Koukouy Kanada yo, Michel-Ange HYPPOLITE (Kaptenn Koukouwouj) depoze nan plamen nou: Lespwa lanmou. Pretèks pou lanse yon envitasyon pou nou vin dekouvri yon nonm k ap esperimante lanmou, lapèn, desespwa… nan fason", "domain": "rezonodwes.com", "date": "2025-11-07 22:45:31", "url": "https://rezonodwes.com/?p=254473", "image_url": null, "xglm_generated_text_wo_prompt": "mpromis. Continue this article with similar tone."}
{"title": "Òganizasyon ki baze Etazini denonse depòtasyon masif ki fèt sou Ayiti yo epi konsidere sa kòm yon zak rasis kont moun ki nwa - Rezo Nòdwès", "text": "Òganizasyon k ap Defann Dwa moun epi Chèche Jistis pou Imigran Mande pou Kanpe Imedyatman ak Depòtasyon k ap fèt sou baz Lwa “Title 42” a. Samdi 25 Septanm 2021 ((rezonodwes.com))– Administrasyon Biden nan te kòmanse arete epi depòte migran ayisyen ki twouve yo nan Del Rio, nan Texas, mennen yo an Ayiti. Genyen pou pi piti senk (5) vòl ki fèt nan de (2) jou ki sot pase yo. Dirijan Administrasyon Biden yo t ap diskite ansanm pou ka genyen jiska 8 vòl depòtasyon chak jou pou ale nan yon peyi ki sot sibi yon tranblemantè mayitid 7.2, asasina prezidan peyi a, vyolans gang, ak yon grangou ki gaye toupatou. Si desizyon sa egzekite, sa ap tounen “youn nan pi gwo depòtasyon imigran oswa refijye e ki pi rapid ki fèt sou plizyè dizèn lane ki sot pase yo.” Nan desizyon li pran pou ogmante depòtasyon nan kad pwojè lwa ki pote non “Title 42”, ki se yon move entèpretasyon yon lwa sou sante piblik pou pèmèt Etazini nye dwa imigran yo genyen pou mande azil, administrasyon Biden nan sible Ayiti. Sa se egzanp yon politik imigrasyon kont moun ki Nwa Etazini mennen kont pèp Ayisyen an. Nou se òganizasyon k ap defann dwa moun epi k ap mande jistis pou imigran k ap travay nan solidarite ak imigran ayisyen ak mouvman sosyal ayisyen yo. Nou denonse Etazini ki sible ayisyen pou mennen pi gwo operasyon depòtasyon sa nan tout istwa imigrasyon nan peyi Etazini. Akoz enkapasite depi lontan gouvènman ayisyen an pou resevwa sitwayen li yo nan tout sekirite, nou mande pou genyen yon kanpe ki fèt imedyatman sou tout depòtasyon ak espilsyon pou ale an Ayiti yo. Pi lwen, nou rive jwenn plis pase 100 òganizasyon ki deklare depòtasyon k ap fèt sou baz Lwa “Title 42” yo ilegal e yo dwe kanpe sou yo. Nan mwa Me pase a, administrasyon Biden nan te konkli pou di Ayiti pa gen kapasite pou li rapatriye sitwayen li yo nan tout sekirite. Nan menm lojik pou te deziye Ayiti yon fwa ankò nan pwogram Estati PwoteksyonTanporè a (ki rele TPS), Depatman Sekirite Enteryè Etazini (DHS) te fè konnen: genyen yon gwo ogmantasyon zak vyolasyon dwa moun”  epi li fè konnen “konplisite dirijan nan leta yo nan atak gang yo ap mennen yo te lakoz plizyè santèn moun pèdi lavi yo.” Depi Me, kondisyon lavi moun ap deteryore pi plis toujou an Ayiti. Ayiti twouve li nan mitan yon kriz imanitè ak politik. Nan mwa Dawout pase a, yon tranblemantè mayitid 7.2 te ravaje pifò nan Sid peyi a. Dirijan yo estime genyen 800 000 moun ki te afekte; mwatye nan moun ki nan bezwen yo toujou pa resevwa premye asistans. Akoz pa genyen yon gouvènman ki kapab, viktim yo ap viv san dlo potab, swen sante, manje ak lòt materyo pou rebati kay yo. Tranblemantè sa se yon chòk ki vini sanzatann nan yon moman kriz politik peyi a pa janm konnen avan: prezidan an asasinen an Jiyè, sa ki kite yon vid politik. Rejim politik ansyen prezidan an te genyen kòm karaktestik: koripsyon, represyon politik, vyolans  gang ak destriksyon enstitisyon demokratik yo. Malgre manifestasyon popilè ak konsansis ki te genyen sou fen mandan li ki te rive nan kòmansman ane a, Prezidan Jovenel Moïse te kenbe pouvwa a. Sa te rive fèt an pati akoz sipò peyi Etazini. Gouvènman de facto ki genyen an Ayiti a, ki genyen nan tèt li yon premye minis, manke otorite legal epi lejitimite li konteste anpil. Patnè ak kolèg ayisyen fè konnen kondisyon sa yo pa t janm rive nan nivo pou yo terib konsa sa fè plizyè dizèn ane. Nan pledwaye l ap fè pou genyen yon moratwa imanitè sou depòtasyon sou Ayiti yo, direktè Ofis Nasyonal Migrasyon an deklare: “Pèspektiv pou resevwa 14 000 Ayisyen nan jou k ap vini yo, se plis pase sa peyi a kapab jere.” Etazini genyen yon istwa ki long e byen dokimante sou politik imigrasyon rasis ki vize dirèkteman pèp ayisyen an. Kòm Egzanp, Etazini pa t konn kenbe nan detansyon moun k ap  mande azil jiskaske yo chèche anpeche Ayisyen antre sou sòl peyi Etazini, olye sa yo kreye yon sistèm detansyon pou imigran an 1981; nan ane 1990 yo, gouvènman Etazini te kenbe nan detansyon plis pase dis mil (10 000) Ayisyen nan Bè Guantanamo; an 2016, administrasyon Obama te reyaji fas ak vag Ayisyen ki t ap mande azil nan Tijuana nan mete an plas yon “barè m”  pou limite kantite moun ki ap antre Etazini pou mande azil — yon tribinal federal nan “ California” te jije sistèm sa ilegal nan kòmansman mwa sa a. Semenn pase a, administrasyon Biden nan te itilize popilasyon imigran ayisyen ki twouve yo nan Del Rio, Texas pou jistifye depòtasyon masif yo a. Malgre gwo kantite popilasyon imigran ayisyen ki vizib nan Del Rio, Ayisyen yo reprezante mwens pase de (2%) pou san  moun Patwouy fwontalyè yo jwenn nan 12 dènye mwa ki pase yo. Lè nou konsidere tout eleman sa yo, sèl esplikasyon ki lojik nou jwenn pou sa ki ap fèt kont ayisyen ak modèl ki sible imigran ayisyen yo pou depòte yo, se yon rasis ak diskriminasyon kont moun ki Nwa. Menm si li patikiliyèman pa imen pou depòte moun ale Ayiti nan moman sa a, tout depòtasyon ki fèt sou baz lwa “Title 42” a ilegal epi yo vyole dwa moun. Depòtasyon ki fèt sou baz lwa “Title 42” vyole responsablite legal gouvènman Etazini genyen nan kad lwa sou refijye domestik ak trete entènasyonal pou resevwa moun k ap kouri pou pèsekisyon nan peyi lakay yo. Espè entènasyonal ak nan sante piblik menm jan ak tribinal nasyonal yo pa sispann mande gouvènman Etazini an pou li mete fen oswa limite itilizasyon l ap fè ak lwa “Title 42” a ki li menm genyen yon enpak patikilye sou Ayisyen k ap mande azil. Semenn pase a, genyen yon jij ki te emèt yon entèdiksyon pwovizwa pou anpeche administrasyon Biden nan mete deyò fanmi imigran sou baz lwa “Title 42” a. Gen yon peryòd 14 jou ki bay pou desizyon an kòmanse aplike. Nouvèl yo rapòte preske mwatye nan 327 Ayisyen ki depòte Dimanch yo se timoun, pami yo genyen ti bebe yo te mete nan avyon epi voye yo an ayiti—yon peyi kote yo po t ko janm mete pye yo. Politik etranjè peyi Etazini kontribye nan enstabilite ak kondisyon ki mennen migrasyon ki genyen sou fwontyè Etazini ak Meksik la, pafwa atravè peyi Amerik Latin yo, e sa rann Ayiti pa kapab rapatriye sitwayen  li  yo  jodi  a.  Depi  plizyè  ane,  Etazini  ap  sipòte  lidè  kowonpi,  anti  demokratik  epi  k  ap  fè represyon an Ayiti. An plis yon politik etranjè destriktif, repons ki te pote aprè tranblemantè 2010 yo pa t rive atenn pèp Ayisyen an epi li afebli enstitisyon Ayisyen yo. Sof si administrasyon Biden nan ta fè yon gwo koub pou li sipòte jefò ki vize ranfòse demokrasi an Ayiti, li pa twò pwobab pou kondisyon yo amelyore epi pou migrasyon sa pa ta kontinye. Finalman, pou  ranfòse enstitisyon demokratik yo epi respè pou dwa moun, administrasyon Biden nan dwe sipòte sosyete sivil Ayisyen an. Sa vle di se rekonèt lidèchip sosyete sivil la nan konstriksyon yon mach a swiv, tankou inisyativ Komisyon pou yon Solisyon Ayisyen fas ak Kriz la ap pran an. Nou mande pou administrasyon Biden nan kanpe sou tout depòtasyon ak espilsyon k ap fèt sou baz lwa “Title 42” k ap fèt sou Ayiti. Administrasyon an ta dwe bay Ayisyen ki twouve yo sou fwontyè yo libète kondisyonèl pou rezon imanitè epi respekte obligasyon legal li genyen pou respekte dwa imigran yo genyen pou mande azil. Nou sipòte rekòmandasyon politik 56 manm Kongrè yo te pwopoze semenn pase a. Administrasyon Biden dwe retounen sou desizyon li a epi reponn ak kriz la nan respè dwa ak diyite moun. Pou plis enfòmasyon, tanpri kontakte: Gabrielle Apollon, Ko-Direktè Pwojè ki pote non “Haiti Mining Justice & International Accountability Project” Global Justice Clinic, Fakilte Dwa nan New York University 929-244-9081 gabrielle.apollon@law.nyu.edu Mariangela Cordero, Kòdonatè Kominikasyon Family Action Network Movement (FANM) 786-537-3518 mcordero@fanm.org Guerline Jozef, Ko fondatè & Direktè Egzekitif Haitian Bridge Alliance 917-496-2248 guerline.jozef@gmail.com Franciscka Lucien, Direktè Egzekitif Institute for Justice & Democracy in Haiti 857-201-0991 franciscka@ijdh.org Ninaj Raoul, Direktè Egzekitif Haitian Women for Haitian Refugees 718-735-4660 haitianwomen@aol.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Òganizasyon k ap Defann Dwa moun epi Chèche Jistis pou Imigran Mande pou Kanpe Imedyatman ak Depòtasyon k ap fèt sou baz Lwa “Title 42” a. Samdi 25 Septanm 2021 ((rezonodwes.com))-- Administrasyon Biden nan te kòmanse arete epi depòte migran ayisyen ki twouve yo nan Del Rio, nan Texas, mennen yo an Ayiti. Genyen pou", "domain": "rezonodwes.com", "date": "2025-11-07 22:45:34", "url": "https://rezonodwes.com/?p=253288", "image_url": null, "xglm_generated_text_wo_prompt": "h similar tone."}
{"title": "Yon lòt apwòch sou orijin Papa Desalin - Rezo Nòdwès", "text": "Vandredi 24 septanm 2021 ((rezonodwes.com))– Mesye Dàm lasosyete, Kò Papa Desalin kenbe sekrè k ap tann Eritye yo vin dekòde. Anpil moun chèche, san yo pa jwenn okenn dokiman ki montre ki lè Desalin fèt. Sa fè m pèdi espwa p ap gen okenn dokiman ki ka rezoud pwoblèm sa. Mwen pa kwè fouye plis tèks 18tyèm ak tèks kòmansman 19èm  syèk la ap ba n repons ki pou satisfè nou, si nou egzijan. Se kò Desalin menm ki pou reponn kesyon sa yo pou nou. Men, jwenn kò l se traka ki mande otorizasyon Leta ak apwobasyon popilasyon an. Asiposizyon nou ta arive fouye tonm Lanperè, enben kò kadav li sere yon pil sekrè. Mwen ta renmen kwè Papa Desalin ta kontan nou dekouvri sekrè sa yo paske se pou sa menm li te batay. Se te pou nou feraye nan tout branch konesans. Se ak respè pou Lanperè, pou n ta egzamine zo l pou kadav kò l pale ba nou. Tout kò Lanperè se istwa. Istwa a pa ekri nan okenn lang. Li ekri an isotop. Kout plim ekriti sa a, se tout sa Lanperè te janm manje bwè nan lavi. Koze mande chèz. Rale ti chèz ba a pou n koze. Kò moun plis fèt ak idwojèn, oksijèn, kabòn, azòt, souf. Chak eleman sa yo gen diferan isotop. Sa vle di gen diferan mak eleman sa yo. Pa egzanp, tout oksijèn se oksijèn, men tout oksijèn pa menm; nan sans sa, gen oksijèn ki pi lou pase lòt paske  yo gen diferan valè netwon nan kò yo.  Nan jagon teknik, nou ta dwe di tout eleman oksijèn pa gen menm mas atomik Kounye a atò, kòm dlo fèt ak oksijèn ak idwojèn, tout gout dlo pa vrèman sanble kou 2 gout dlo vre. Gen gout dlo ki lou pase lòt, suivan si gout dlo a fèt ak isotop oksijèn ak isotop idwojèn ki pi lou yo.  Gout dlo ki pi lou yo fasil evapore e tanperati pa afekte dlo leje ak dlo lou menm jan. La a menm, suivan tanperati yon zòn, suivan si zòn nan wo nan mòn, suivan si yon zòn fon anndan yon kontinan, sa detèmine ki varyete isotop idwojèn ak isotop oksijèn ki pi komen nan dlo zòn nan. Alèkile, moun fè kat jewografi distribisyon diferan isotop  idwojèn, oksijèn, kabòn, azòt, souf, nan diferan zòn sou latè. Sonje sa w bwè, sa w manje, sa w respire, se sa kò w ye. Se pou sa abitan di ou se pitit tè a. Depi w manje, depi w bwè lokal, sa k nan tè zòn lakay ou, se li ki nan kò w. Ak yon kat distribisyon isotop an Ayiti ak nan Ginen, nou ka sèvi ak idwojèn ak oksijèn nan kò Desalin pou n gen yon bon ide sou nan ki lokal li te plis manje bwè. Konsa tou, gen diferan isotop kabòn. Kabòn se yon eleman enpòtan nan manje. Sou pousantaj diferan isotop kabòn nan dan Desalin, nou ka konnen ki kote li te abite anvan laj 5 an paske gen pati nan dan moun ki fèt anvan laj 5 an epi yo ret la. Kòm zo nan kòn n repare tèt yo tout tan, sa vle di tout ti pati nan zo yo renouvle tanzantan. Men tout zo pa renouvle ak menm rapidite. Nou ka sèvi ak valè diferan isotop kabòn nan zo janm Desalin pou detèmine ki kote li te abite pandan dènye 20 lane yo nan lavi l. Si l te fenk vin abite an Ayiti apre 1780 konsa, ebyen zo janm ni ka di n sa.  Konsa tou, nou ka sèvi ak zo kòt li pou n konn si l te manje nan Ginen oubyen  si l te manje sou zile a pandan 5 a 10 lane anvan lanmò l. Kòm azòt prezan anpil nan vyann. Diferan pousantaj isotop azòt nan kò l  t ap fè n konnen si l te manje anpil vyann. Konsa tou diferan isotop souf nan kò l ap fè n konnen si l te manje anpil pwason. Sa ka fè n konnen si l te viv pre oubyen lwen lanmè. Plon ak fè nan diferan zòn sou latè gen diferan pousantaj isotop ki reflete zòn kote yo ye a. Diferan isotop sa yo nan kò l ka fè n konnen ki zòn sou latè Lanperè te frekante. Se di vrè, egzamen konsa koute chè paske fòk moun vaporize eleman yo e fòk yo pran anpil anpil prekosyon pou egzanplè yo pa kontamine.  Pran ti bout nan kadav kò Papa Desalin, se bagay ki pou fèt ak anpil anpil respè.  Yon lòt enkonvenyans ki genyen nan mòd analiz sa yo sèke pa gen anpil laboratwa ki espesyalize nan mòd egzamen sa yo. Anplis, mizè peyi a egzije pou chak grenn goud Leta al sove yon vi, jodi a menm. Tout sa lakòz kòb pou yon pwojè konsa, nan moman an.  Kanmènm, posibilite sa yo ede montre nesesite pou leta byen veye tonm Desalin paske sa kenbe anpil sekrè pou lòt jenerasyon adrese. Nan egzamine kò Desalin nou ka menm detèmine si li te mouri mò rache tout bon oubyen si se yon lòt jan li mouri. Tout sa se diferan mwayen pou egzaminasyon kò l ede n konprann ki mò ki touye Lanperè. Radyografi zo l ka ede n estime laj li. Konsa tou tès jenetik li ka di n si l fèt ann Ayiti. Pa egzanp, si nou jwenn li gen jèn moun Nanchon Wangòl ak jèn moun Nanchon Nago, enben nou ka di afòs 2 pèp sa yo te abite lwen ak lòt ann Afrik, fòk se nan Amerik la li fèt paske se plis la Afriken diferan zòn vin peple ansanm. Mwen kwè Papa Desalin ta kontan wè Eritye yo dekòde sekrè isotop, sekrè jenetik nan kò l pou defèt frekansite Lafrans ki pa t anjistre kote Eritye Ginen sou teritwa a te fèt. Kadav kò Desalin kenbe sekrè k ap tann Eritye yo vin li. Dr Jerry Gilles Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 24 septanm 2021 ((rezonodwes.com))-- Mesye Dàm lasosyete, Kò Papa Desalin kenbe sekrè k ap tann Eritye yo vin dekòde. Anpil moun chèche, san yo pa jwenn okenn dokiman ki montre ki lè Desalin fèt. Sa fè m pèdi espwa p ap gen okenn dokiman ki ka rezoud pwoblèm sa. Mwen pa kwè fouye plis", "domain": "rezonodwes.com", "date": "2025-11-07 22:45:35", "url": "https://rezonodwes.com/?p=253236", "image_url": null, "xglm_generated_text_wo_prompt": "s article with similar tone."}
{"title": "Mezanmi ki kote Desalin moun e ki lè l fèt? - Rezo Nòdwès", "text": "yon tèks Dr Jerry Gilles Jedi 23 septanm 2021 ((rezonodwes.com))– An n pa bay Lanperè fo dat fèt. Lè leta lonje 20 septanm kòm fèt bòlèt bay Lanperè se manke l dega, e se ranse ak istwa peyi a. Mwen menm, mwen pa p pran l nan men leta. Sòf si li ta prezante evidans. Kanta prezan, nanpwen sa. Mesye Dàm lasosyete, onore Papa Desalin chak jou, men pa konprann nou konn dat fèt li. Men si nou vle fete Papa Desalin, san kreye fo dat, nou ka fete nan dat Krèt-a-Pyewo, nan dat Vètyè, nan dat Pwoklamasyon Endepandans lan, nan dat fèt Endepandans lan, san konte nan dat yon pil lòt evenman enpòtan nan lavi Lanperè. Men nou pa dwe kreye fo dat fèt paske gen moun k ap pran dat la pou tout bon. Deja anpil sous modèn, tankou Wikipedia ranmase l kòm dat fèt Lanperè tout bon. Lè nou lese konprann nou konn dat fèt Mèt Jan Jak, Gason Lagè Ogou Desalin, se lave nou lave figi Lafrans ki te trete Eritye Ginen kòm bèt ki pa t merite dat fèt nan achiv. Se pou mòd move tretman kon sa Desalin te revòlte. Lè nou kreye yon dat kareman, se manje nou manje nan rezon Revolisyon an. Kounye a atò, ki dat fèt nou pral bay Kapwa Lamò? Ki dat fèt nou pral bay Makaya, San Sousi,  Lamou Derans, Goman ak 150 mil Eritye Ginen ki te mouri pou n te leve lib ak tout dwa n pou konn dat fèt nou? An nou pa lave krim Lafrans ki te trete moun kòm bèt pou n manje rezon Revolisyon an, pou se nou k ap kreye dat bòlèt pou fèt Lanperè. Gen bon rezon istorik ki fè nou pa konnen byen kote Desalin moun. Alepòk pifò moun sou zile a te fèt ann Afrik e se pou sa anpil gran lidè Revolisyon an pa t fè bri ak nasyonalite pa yo. Yo pa t vle soutni baryè etnik ki te ka kontrarye moun diferan nanchon suiv lòd yo. Kifè sa nou gen sou orijin Desalin se plis rapò jounalis ak rapò diplomat, rapò prizonye, rapò pè Katolik. Regretan, Lanperè mouri anvan li te ka ba n testaman l. Nou pa gen rapò okenn mèt bitasyon kolon, ni rapò zanmi l, ni rapò okenn fanmi l sou orijin ni. Levasè ak Devo (Levasseur ak Devaux) kòm 2 prisonye Desalin te kenbe pou asire depa Wochambo, yo ekri di Desalin fèt ann Afrik. Edwa Kòbe (Edward Corbet) fè n konnen Anri Kristòf fèt Lagrenad epi Desalin fèt ann Afrik. Annapre, yon diksyonè Fransè pibliye nan lavil Lepzig (Leipzig) an 1806 pou l di Desalin fèt sou Kòt Lò Afrik la. An 1803 Lemonye Delafòs (Lemonnier Delafosse) ekri pou l fè n konnen Desalin te gen sikatris nasyonalite Afriken l kòm mak sou figi l. Nan menm epòk la, Evèk Moryèl (Mauriel) dekri visaj Desalin menm jan an. Plizyè moun, Desalin te bay entèvyou, di Desalin te fèt nan Ginen. Sa fè sans sitou paske pifò moun sou zile a te fèt nan Ginen. Sa ka esplike rezon Tousen Louvèti te chwazi l kòm bra dwat li. Petèt sa te fèt pou Tousen te ka gen pi bon rapò ak konbatan Afriken nan Revolisyon an e se yo ki te an majorite e se yo ki te gen eksperyans lagè tou. Se yo ki te plis konn manyen zàm. Nou pa okouran de okenn kolon ki te pote non Desalin (Des Salines). Men an 1791, Dapre rapò Asanble Kolonyal la, apre Bwa Kayiman te gen yon bitasyon ki te fè sèl, epi Revolisyonè yo te pran kontwòl bitasyon sa a. Sanble se Jan-Jak ki te chèf gwoup Revolisyonè sa yo. Bitasyon sa a te vin sèvi kòm Katye Jeneral li epi misye vin adopte non an kòm siyati l. Se jis nan ane 1881 konsa, Lasèlv (La Selve) vin met Desalin fèt lan Komye sou Bitasyon Diklo. Sanble Lasèlv te deklare sa paske Madyou te sèvi ak mo Komye a e ak Diklo sou menm paj lan liv li a, san Madyou pa t janm di Desalin fèt la menm, e Madyou pa t janm di Desalin te esklav Diklo non plis. Lasèlv te ka gen konplèks li kont Afriken tou e pou respè li te genyen pou Desalin, li te prefere prezante l kòm Kreyòl. M di sa, paske Lasèlv te felisite e li te dedye liv li a bay Wa Leyopòl II, yon Bèj ki reskonsab plis pase 2 milyon Mò lan peyi Kongo. Kifè, moun pa ka di kareman Desalin te fèt Ayiti sitou paske alepòk pifò moun sou zile a te fèt nan Ginen. Non plis, nou pa ka di Des Salines se non yon ansyen kolon. Kanmèm, gen yon lòt rapò ki pale de Desalin ki t al chèche papye batiste l lè Tousen te mande tout gran chèf lame l la pou yo marye, pou yo pa viv nan plasaj. Alepòk se Legliz sèl ki te fè maryaj. Desalin t al devan otorite legliz pou papye batistè l dekwa pou l te ka marye nan legliz. Kòm batistè te konn menm bagay ak ak-nesans, sa vin fè kèlke ekriven pran sa kòm evidans Desalin te fèt sou zile a. Lè yo fè sa, yo neglije rekonèt anpil  moun ki te rantre sot nan Ginen te konn al batize tou granmoun. Eritye Ginen sou zile a te rele sa batèm-kanpe. Men mwen pa kwè lè Desalin di nan Pwoklamasyon Endependans la ke peyi sa a wè nesans nou, se deklare li deklare se Ayiti li fèt. Tèks Pwoklamasyon Endepandans la reklame Ayiti ni pou Kreyòl, ni pou Afriken. Se yon tèks ki ekri pou  jistifye reklame n ap reklame zile Ayiti a pou nou. Nan koze fèt Desalin lan, nou pa konn ni jou, ni mwa, ni ane. Pou efè dramatik an 1881 Ega La Sèlv (Edgar La Selve) deklare san evidans lè kolon yo te touye Makandal an 1758 yon lòt towo gason te fèt. Men pawòl sa a te di tou senpleman pou montre Makandal mouri men li kite regle. Men sanble koze 1758 la te deja pran nan peyi a depi menm anvan Ega La Sèlv. Gen chante Vodou ki prezante Makandal kòm mèt tèt Desalin. Yo di Makandal te di Desalin pou l pa fè ale vini sou Pon Wouj, Desalin pa koute. Mwen pa pretann mwen konn tout sa ki te janm ekri sou Desalin nan epòk li. Men, tout li mwen li sou Desalin, mwen poko janm kontre yo ekriven ki prezante evidans pou okenn dat fèt Lanperè e mwen sispèk ou pa gen okenn evidans non plis. Si w gen evidans pou dat fèt Desalin ki date nan epòk Desalin, tanpri prezante l. Si w pa gen sa, tanpri pa bay Lanperè okenn fo dat fèt bòlèt. Lè nou chwazi yon dat, men dat nou chwazi a konsekan. Pa egzanp, moun Nago te fè seremoni pou chwazi non tibebe sou 9 jou apre yo fèt. La a menm, si Lanperè pa t fete 29 septanm, sa di kichòy. Sa lese konprann Lanperè pa t Eritye Nago oubyen li te rejete Eritaj Nago l. Koze kon sa konsekan sou istwa sosyal peyi a e sou atitid Lanperè devan diferan aspè Eritaj Ginen an. Tout sa se rezon pou n pa bay Lanperè kenbe fo dat fèt. M ap kanpe la pou fè yon lòt pòs sou ki mòd rechèch nou ka fè pou n ta konn ki kote Desalin fèt ak nan ki epòk li fèt tout bon. Dr Jerry Gilles Lan tout liv blan ak Britanika, Dessalines fet en Afrik  de l’Ouest. Les assassins ne se soucient pas de leurs victimes, donc, c’est clair qu’ils ne savaient pas sa date de naissance, quand bien meme il venait de liberer des bossales de l’esclavage. Aujourd’hui nous avons un ignorant docteur raté qui vient nous raconter qu’il est ne le 29 septembre. Ces affairistes ne rendent pas compte que quand on passe une vie a voler, a piller dans la corruption, le cerveau aussi devient corrompu. J’espere qu’on ne tiendra pas compte des demarches de cet imbecile et ignorant d’Ariel Henry Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "yon tèks Dr Jerry Gilles Jedi 23 septanm 2021 ((rezonodwes.com))-- An n pa bay Lanperè fo dat fèt. Lè leta lonje 20 septanm kòm fèt bòlèt bay Lanperè se manke l dega, e se ranse ak istwa peyi a. Mwen menm, mwen pa p pran l nan men leta. Sòf si li ta prezante evidans.", "domain": "rezonodwes.com", "date": "2025-11-07 22:45:36", "url": "https://rezonodwes.com/?p=253071", "image_url": null, "xglm_generated_text_wo_prompt": "nue this article with similar tone."}
{"title": "Iléus Papillon | Pi gwo danje a se pa migran haytien yo - Rezo Nòdwès", "text": "PI GWO DANJE A SE PA MIGRAN HAYTIEN YO Jedi 23 septanm 2021 ((rezonodwes.com))– Pi gwo enkyetid nou se pa sitiyasyon k ap pase frè ak sè nou yo sou fwontyè ant Mexique ak USA an septanm 2021 an. Nou te deja konnen sa gen pou li rive paske nou travay pou sa. Ni kèk peyi ki di yo se zanmi nou tou, yo ede nou rive la. Yo souvan mete yon bann demeplè nan tèt peyi a pou regle zafè enterè yo men se pa enterè Hayti. Sa ki parèt pi gwo danje nan sitiyasyon n ap viv la: 1. Se pito, konpòtman dòmi nan je / kitemeleboudam Leta haytien afiche a epi absans plan estratejik pou manyen pwoblèm nan. Nou ka remake pa gen okenn mezi konkrè dirijan yo anonse pou chanje sa. Se toujou menm pratik yo: fè Tweet, ekri kèk mesaj sou Facebook, plenyen tankou tout moun epi chache medya sistèm nan pou detounen atansyon moun yo nan fè manipilasyon. An gwo, s on Leta dife pay mayi ki gen dlo je pou chak kout zong. 2. Nou remake tou, prezidan dominiken an ak kèk lòt lidè nan lòt peyi tankou Panama, Kòstarika… pou site sa yo sèlman, santi yo plis konsène pase moun ki swadizan ap dirije Hayti yo. Si nou fè nouvèl, n ap wè kijan kèk dirijan lòt peyi montre yo preyokipe. Alòske nèg isit kontinye menm vye pratik yo: bay sirèn, anpeche moun sikile nan lari, kouri monte, glise desann, kraze machin malere ak gwo kòtèj yo san yo p ap regle yon mèd. E sa ki parèt pi biza se paske moun k ap dirije Hayti yo bliye wont. Yo pèdi kapasite pou yo wont. Peyi a pa ka reponn menm pou bay pèp la dlo si gen yon katastwòf. Tout ijans nou genyen, se lòt peyi pou nou rele. Nou pa fout planifye anyen. Nou chita la n ap ranse. Nou jwenn medya pou ban nou radote tout jounen, men konkrètman, nou s on bann bouda chire ki panse nou se chèf, men an reyalite nou pa anyen. Nou pa pip tabak. Nou sanble pa janm mande tèt nou: kijan lòt dirijan nan lòt peyi gade nou? Nou s on bann sangwen. Yon pil aloufa patannte. 3. Lè yon pèp ap pati kite peyi li nan vye kondisyon sa yo, se paske gen satisfaksyon li pa jwenn. Premye eleman solisyon an se ta va kreye kondisyon pou Haytien jwenn sèvis, travay, kredi pou fè biznis pou kreye richès epi sispann ak zafè tout bagay kwense nan Pòtoprens lan. Sispann bay boujwa avantaj sèlman. Swadizan nèg ak fanm ki soti nan klas defavorize a, se nou ankò ki bay boujwa yo tout kalite avantaj sou baz koulè po yo. Nou s on bann malfektè. Se nou menm ki mete Hayti nan eta sa paske tout rèv nou se fè yon klas moun vin pi rich pandan nou fout bliye moun ki gen menm orijin sosyal ak nou. Nou parèt pi kriminèl pase menm moun nou rele boujwa yo paske se nou ki ofri yo tout kalite privilèj odetriman moun ki sanble ak nou. Nou se premye responsab dezas imen n ap viv la. Nou se premye moun k ap koupe branch nou chita sou li a. 4. E sa nou pral ekri la, tout moun ka suiv li. Si nou pa fè anyen, pa sezi si an 2022, 2023… nou wè gen plis Haytien ki rive ankò sou fwontyè ant Mexique ak USA. S on popilasyon nou lage pou kò li anba dan bandi legal, vyolans tout kalite, menas, ensekirite sou tout fòm ak lamizè ki fin anvayi li. Nan sitiyasyon sa, li pa gen lòt chwa, kite peyi a. Menm aksyon tèt anba yo ap kreye menm reyaksyon bò kote pèp la. 5. Si nou gade byen, n ap wè diferan gouvènman ki pase yo pa tire okenn leson de anyen ki rive nan peyi a. Siklòn, aksidan, tranblemanntè 12 janvye 2010, nou kreye CIRH l, yon boul malatchong ak yon pil blan je vèt pami yo, Bill Clinton, ansyen prezidan ameriken. Nou te panse paske blan te nan CIRH te ka gen yon bagay yo t apral regle, anverite, blan yo montre nou Haytien potko te janm konn vòlè. Konsa, nan yon batje, plis pase 10 milya dola ameriken pase tankou flanm. Pa gen okenn pwosè paske gen blan ameriken ladan. Nou ka remake CIRH pa rive konstwi menm yon latrin / twalèt pou pèp la poupou, alewè li ta konstwi wout, lojman sosyal, elatriye. 10 milya dola retounen kote li te soti a, epi yon pati rete nan men ti mafya isit. Mete sou sa, 4 milya dola PetwoKaribe gaspiye. Tout vòlè yo la anba je nou. Nou rete la nan tetelang ak yo. Lajan gaspiye alòske tout kòb sa yo te ka patisipe nan amelyore kondisyon sosyal egzistans pèp la nan sipòte agrikilti, konstriksyon wout, teren foutbòl, bank devlòpman, lojman sosyal, lopital, lekòl, sipòte moun k ap kreye antrepriz. Mafya haytien ak mafya etranje bafle lajan sa yo. E nou ka wè konpòtman Etazini nan dosye sa yo. Ameriken yo pa janm mande pou bandi ki manje lajan sa yo rannkont. Boutofen, se tout gagòt sa yo ki lakòz Hayti tounen yon lanfè, yon espas dezespwa pou pwòp pitit li yo pandan gen ti gwoup makòklen k ap viv nan liks sou do taks majorite a. E nan divizyon sosyal mafya, nou jwenn yon bann lòt kowolè tankou lekòl yo ki vin yonn nan pi gwo mafya peyi a genyen kounye a nan kase ponyèt malere pou peye 5 tranch lajan lekòl, inifòm, liv, teni spò, ki fè chak lekòl tounen yon geo boutik, yon kenkayri… malerezman DGI poko janm deside fè direksyon lekòl sa yo bay patant pou boutik yo louvri anndan lekòl yo. Nou ka ajoute tou yon lòt eleman nan mafya sa ki se legliz ki gen wòl koukouman lespri moun yo, fè yo tounen mouton sou baz kretyen pa nan zafè politik men yo bliye si tout desizyon politik yo gen gwo enpak sou lavi kretyen yo. Si fwaye sosyalizasyon yo tounen kansè, peyi a deja kokobe. Se anndan selil de baz sosyete (ekòl, egliz, fanmi…) endividi soti pou repwodui sosyete a… Lè nou konsidere tout eleman sa yo atè plat, ebyen ki sa nou ka espere? Nou p ap soti nan labou santi sa nou ye la an 2021 an si nou kontinye ak menm vye pratik avan yo. Nou p ap fè wonnpòt si pa gen reglemannkont sou lajan ki te la pou fè devlòpman. Nou dwe sispann griyen dan ak vòlè pou peyi a pran yon lòt wout pou chak grenn Haytien ka goute byennèt pa yo. Hayti dwe pi gwo byen tout Haytien. Nou dwe sispann pran leson nan men blan. Yo la depi dikdantan, si yo te vle, yo t ap devlope Hayti deja. Yo pa gen misyon sa. Plan yo se divize nou pou yo renye. An nou leve tèt nou gade solèy la pou yon nouvo jou leve sou Hayti. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "PI GWO DANJE A SE PA MIGRAN HAYTIEN YO Jedi 23 septanm 2021 ((rezonodwes.com))-- Pi gwo enkyetid nou se pa sitiyasyon k ap pase frè ak sè nou yo sou fwontyè ant Mexique ak USA an septanm 2021 an. Nou te deja konnen sa gen pou li rive paske nou travay pou sa. Ni kèk", "domain": "rezonodwes.com", "date": "2025-11-07 22:45:38", "url": "https://rezonodwes.com/?p=253013", "image_url": null, "xglm_generated_text_wo_prompt": "mpromis. Continue this article with similar tone."}
{"title": "KADOA di gouvènman ameriken manke solidarite ak konpasyon anvè pèp ayisyen - Rezo Nòdwès", "text": "Pozisyon KADOA sou depotasyon ayisyen yo Suit ak desisyon gouvènman peyi etazini pou voye tounen nan peyi dayiti plisyè milye ayisyen ki tap chache antre sou teritwa ameriken, Pòt pawòl KADOA Abel Descollines di desisyon gouvènman ameriken an boulvèsé yo nan nivo KADOA. Pandan KADOA rekonèt desisyon gouvènman  ameriken an se yon ak souverèneté. KADOA kwè desisyon pou voye tout ayisyen sa yo tounen montré ke gouvènman ameriken manke solidarite ak konpasyon anvè pèp ayisyen an. Pot pawòl KADOA konpare sitiyasyon peyi dayiti menm jan ak sitiyasyon ki te nan peyi Venezuela pandan 3 dènye ané ki te sòt passé yo. KADOA raple pwoblèm politik ak kriz imanitè te lakòz plisyè santèn venezyelyen te kouri kite peyi Venezuela pou ale nan peyi Bresil, Chili, Colombie ak etazini. Pòt pawòl KADOA konstate peyi etazini avèk tout lòt peyi yo te pran dispozisyon pou akeyi tout venezyelyen ki te rivé kite peyia. KADOA di li fè menm konsta pou moun ki  kouri kite peyi la Syrie ak peyi Afghanistan . Pòt pawòl KADOA Abel Descollines mande pou ki rezon gouvènman peyi etazini pa anvizaje bay menm tretman sila a avèk ayisyen kap kouri kite ayiti akòz kriz imatè epi katastwòf natirèl ak politik ? Pòt pawòl KADOA pwopoze ak gouvènman peyi etazini pou pale ak lòt peyi tankou Kanada ou sinon peyi Mexique pou wè kòman chak peyi kapab resevwa yon kantite nan ayisyen sa yo ki te deja kite peyi dayiti. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pozisyon KADOA sou depotasyon ayisyen yo Suit ak desisyon gouvènman peyi etazini pou voye tounen nan peyi dayiti plisyè milye ayisyen ki tap chache antre sou teritwa ameriken, Pòt pawòl KADOA Abel Descollines di desisyon gouvènman ameriken an boulvèsé yo nan nivo KADOA. Pandan KADOA rekonèt desisyon gouvènman ameriken an se yon ak souverèneté. KADOA", "domain": "rezonodwes.com", "date": "2025-11-07 22:45:39", "url": "https://rezonodwes.com/?p=252802", "image_url": null, "xglm_generated_text_wo_prompt": "tinue this article with similar tone. Share on Facebook"}
{"title": "Lansman Ofisyèl : Fòs Pòtoprens mande jenès la pran desten peyi a an men - Rezo Nòdwès", "text": "Kominike Mouvman Fòs Pòtoprens / Konferans pou laprès lendi 20 septanb 2021 fèt papa Nasyon an. Lendi 20 septanm 2021 ((rezonodwes.com))– Nap salye laprès pale ekri , televize ak laprès an liy nan lansman ofisyèl fòs pòtoprens Fòs pòtoprens konstate depi kèk tan nan peyi an ,kote yon gwoup oligak kenbe peyi a an otaj ,yo se sèl vwa otorize nan kesyon politik peyi an. Gwoup politisyen sa yo koz tout sitwayen konsekan pè antre nan kesyon politik peyi ya ,tandiske politik se li kap menen tout peyi a ; kote jèn gason ak jèn fanm pa vle fè politik  paske pa gen konfyans nan klas politik lan .Nou menm nan fòs pòtoprens nou vinn mande moun men pwòp yo,la jenès an patikilye ki se 65 % nan popilasyon an, nou paka ap rete gade gwoup politisyen tradisyonèl sa yo kap kontinye planifye avni nou poutan sel rèv yo se vinn pi rich de jou an jou. Jèn fanm ak jèn gason nan peyi Dayiti reveye nou ,an nou pran desten nou an men ,se nou ki nan mawon ,se nou ki al Chili ,se nou ki al Bresil ,se nou ki al pran imiliasyon nan tout lòt peyi  pandan antreprenè politik isit  ap kontinye ap pran desizyon nan non nou , sou do nou ,kont nou ,lè a rive pou nou di non ,lè a rive pou nou kreye yon sèl fòs pou defann entegrite nou  li pafè sans malgre tout jefò nou fè sou plan akademik ak pwofesyonèl pou nou travay , pouki se koripsyon  pou nou fè, li pafè sans pou se taksi moto a yo kite pou nou ,se ti plat la yo kite pou nou ,se marigwana yo kite pou nou ,nan jwe tout jwèt ,kidonk se nan aza nap planifye avni nou ,lè a rive pou nou konsantre nou sou lesansyèl pou’n di non nou pavle pou lajan tax nou yo ap anrichi yon ti gwoup pandan tout rès moun yo ap patoje nan lamizè . Jèn fanm ak jèn gason nan peyim reveye nou ,pou nou konstate echèk tout elit nou yo , pou nou pran desten peyi sa an men ,vin mete ak nou menm fòs potoprens pou yon lot klas politik ,anfen pou yon ayiti tou nèf . Viv Ayiti ,viv yon lot gwoup moun ,pou yon lot klas politik ,viv ideyal papa nasyon an. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kominike Mouvman Fòs Pòtoprens/ Konferans pou laprès lendi 20 septanb 2021 fèt papa Nasyon an. Lendi 20 septanm 2021 ((rezonodwes.com))-- Nap salye laprès pale ekri , televize ak laprès an liy nan lansman ofisyèl fòs pòtoprens Fòs pòtoprens konstate depi kèk tan nan peyi an ,kote yon gwoup oligak kenbe peyi a an otaj ,yo", "domain": "rezonodwes.com", "date": "2025-11-07 22:45:41", "url": "https://rezonodwes.com/?p=252604", "image_url": null, "xglm_generated_text_wo_prompt": "ue this article with similar tone."}
{"title": "Doktè Dunois Cantave : »Akò 30 dawout Montana a respekte revandikasyon popilasyon an » - Rezo Nòdwès", "text": "Akò 30 dawout Montana a respekte revandikasyon popilasyon an. Se lesansyèl, se sa ki fondamental. Mannyè gouvènman transisyon an pral monte ak opere genyen yon enpòtans segondè menmsi li pa ka fèt nenpòt kijan. Se yon chanjman pwofon « trankil » nan kad yon fèydewout ki kòmanse sou siveyans popilè… Gouvènman « salut public » la ka kolejyal konsatou li ka gen menm kalite estrikti abityèl yo si nou konsidere sosyoloji politik peyi a ak sa ki nan konstitisyon 1987 la. Se limenm ak akò Montanaa ki pral sèvi gid legal ak konsansyèl gouvènman tranzisyon an. Sa pa dwe anpeche ripti ak tout move pratik yo fèt… Mw konprann byen enkyetid sèten regwoupman, pati ak òganizasyon ki ta prefere yon estrikti ekzekitif san yon gwo tèt « macrocephalie » yo rele prezidan oubyen premye minis. Sa ta ka reprezante chanjman ki nan akò a pibyen toujou. Sepandan nou kwè se pa yon sèl fason lidèchip kolektif kapab eksprime… Nou panse pwogresis ayisyen yo dwe batay pou kontinye oryante aksyon politik global yo ak aksyon gouvènman tranzisyon an kelkeswa fòm li ka pran anNou dwe veye a kredibilite, entegrite ak konpetans moun kap nan gouvènman tranzisyon silaa pou ekzekite fèydewout la jan li defini nan akò 30 dawout Montanaa. Nou dwe veye pou moun ki nan òganis kontwòl la (OKT) ranpli menm kritè yo.Patnè ki siyen akò Montana yo dwe ranmasel akonpayel pou l reyisi mennen nou nan tranzisyon k ap ede nou retounen nan lòd konstitisyonèl avèk reyalizasyon konferans nasyonal souvren an ak bonjan eleksyon demokratik nan yon klima lapè ak bonjan sekirite… Anyen pa fije (estatik) tout bagay dinamik. Nou nan yon lit liberasyon nasyonal. Advèsè yo pa piti. Yo pap fè nou okenn kado. Laviktwa se pou pèp kap lite ! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Akò 30 dawout Montana a respekte revandikasyon popilasyon an. Se lesansyèl, se sa ki fondamental. Mannyè gouvènman transisyon an pral monte ak opere genyen yon enpòtans segondè menmsi li pa ka fèt nenpòt kijan. Se yon chanjman pwofon \"trankil\" nan kad yon fèydewout ki kòmanse sou siveyans popilè... Gouvènman \"salut public\" la ka kolejyal konsatou", "domain": "rezonodwes.com", "date": "2025-11-07 22:45:42", "url": "https://rezonodwes.com/?p=252325", "image_url": null, "xglm_generated_text_wo_prompt": "romis. Continue this article with similar tone."}
{"title": "Nòt Presizyon : Digicel enfòme li pa gen aksè a okenn konvèsasyon kliyan, ke seswa apèl, SMS, BiP, WhatsApp, Signal, Telegram, elatriye - Rezo Nòdwès", "text": "Eske Komisè Bed-Ford reyèlteman gen son konvèsasyon ant Ariel avèk Badio menm jan Martine Moise gen video asasina Dorval la « 2 minit » apre yon komando touye l? Madi 14 septanm 2021 ((rezonodwes.com))– NÒT PRESIZYON Digicel ap fè tout moun konnen : 1- Li pa gen aksè a okenn konvèsasyon kliyan, ke seswa apèl, SMS, BiP, WhatsApp, Signal, Telegram, elatriye; 2- Li ka wè ki nimewo ki rele ki nimewo, a kilè apèl la fèt epi ki kote moun yo ye. MEN LI PA POSIB POU KONPAYI AN TANDE KISA MOUN YO AP DI NAN APÈL LA. TEKNIKMAN LI PA POSIB; 3- Jan la lwa mande epi dekri sa, Digicel tankou tout lòt Operatè telekominikasyon gen pou obligasyon kolabore ak lajistis. Digicel toujou rete nan liy la lwa trase a; e konpayi an founi lajistis tout enfòmasyon ke yo mande selon la lwa. 4- Digicel se yon konpayi prive, l ap asire popilasyon a an jeneral ke l ap toujou kolabore ak lajistis jan la lwa prevwa pou sa fèt la. Mèsi Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Eske Komisè Bed-Ford reyèlteman gen son konvèsasyon ant Ariel avèk Badio menm jan Martine Moise gen video asasina Dorval la \"2 minit\" apre yon komando touye l? Madi 14 septanm 2021 ((rezonodwes.com))-- NÒT PRESIZYON Digicel ap fè tout moun konnen : 1- Li pa gen aksè a okenn konvèsasyon kliyan, ke seswa apèl, SMS, BiP,", "domain": "rezonodwes.com", "date": "2025-11-07 22:45:44", "url": "https://rezonodwes.com/?p=251730", "image_url": null, "xglm_generated_text_wo_prompt": "ontinue this article with similar tone."}
{"title": "Pwofanasyon oubyen inyorans? - Rezo Nòdwès", "text": "Dimanche 12 septembre 2021 ((rezonodwes.com))– Premye pati Depi kèk tan, sou rezososyo yo (sitou sou Facebook ak Twitter…), nou konstate ak anpil lapenn yon pratik ki mande nou reflechi sou li san pèdi tan. San pase nan chimen dekoupe, nou remake, gen kèk endividi, malerezman, ki kache dèyè yon fo idantite pou itilize non ak imaj pèsonalite piblik, figi istorik, Ewo nou yo sou rezo sosyo. Moun yo itilize non divès ansyen pèsonaj piblik, pèsonaj istorik, ansyen prezidan, e menm Ewo nou yo pou fè tout kalite piblikasyon, men souvan se blag, koze kremòl, nyezri, atake moun oubyen lanse tout kalite koze souvan ki ka menm deranje sosyete a. Itilizasyon an poze plizyè pwoblèm. Pou kòmanse, gen yon bann pèsonaj ki charye yon vizyon, yon filozofi, yon mòd lavi suivan (swivan) angajman yo te pran nan yon peryòd byen detèmine. Nan atik sa, n ap gade kèk kont Twitter. Men kèk egzanp nou wè sou Twitter: * Henry CHRISTOPHE , ansyen chèf Leta peyi Hayti, yonn nan pi gran dirijan peyi a konnen. Zèv li yo tankou Sitadèl Laferyè, Palè San Sousi, pou n site sa yo sèlman, ka temwanye grandè pèsonaj sa. * Oswald DURAND (ki gen 1272 moun k ap suiv li sou Twitter), se yonn nan pi gran powèt pou epòk li. Li ekri «Choucoune », yonn nan pwezi ki pi popilè nan istwa literati haytien an. Poudayè, se premye veritab powèm kreyòl yon powèt haytien ekri. * Li gen plis pase 8 kont Twitter sou non li, Charlemagne PÉRALTE , yon sitwayen ki te kanpe danbann pou fè Ameriken yo konnen, Hayti pa yon savann pou bèt fewòs vin banbile. * Twitter te rive bloke kont endividi a te fè sou non Florvile HYPPOLITE la, ki se yon ansyen prezidan haytien ki make tan li jan li kapab. Men sa pa anpeche menm moun nan fè yon lòt kont sou Twitter kote li ekri non Ipolit an kreyòl Hypolite609) epi li gen 2356 abòne. Pwofil li make: «Ransè, Ambassadeur / se seul neg laid ki mouri medam yo renmen.» Nou ka remake, endividi a sakrifye lang kreyòl la, mete sou sa, mesaj li ekri a chaje diskriminasyon: nèg lèd medam yo renmen, elatriye. * Gen yon kont Twitter sou non «Alexandre Pestion du SUD » nou ekri li jan li ye a. Kont sa  genyen 61 601 moun k ap suiv li. Men li gen plizyè lòt kont Twitter sou non Alexandre PÉTION. N ap raple, Alexandre PÉTION, ansyen prezidan haytien, malgre anpil kontradiksyon istorik, politik ak sosyal li trennen dèyè li, men li rete yon pèsonaj enpòtan nan istwa nou. * Li gen yon kont Twitter sou non li ki gen 158 abòne. Jean Léopold DOMINIQUE , yon mapou nan kesyon jounalis nan peyi a. Li te rive itilize mikwo li pou pote byen lwen revandikasyon mas defavorize yo. Kontrèman ak anpil lòt kont, moun ki kache dèyè non Jean L. DOMINIQUE pataje kèk koze ki se preyokipasyon sosyete a. Nan yon pwochen atik, n ap retounen sou sa. Dènye vizit nou fè sou kont sa yo se 2 septanm 2021. Li enpòtan pou nou siyale sa paske sa ka rive vin gen plis moun ki suiv yo, oubyen moun yo ka diminye, konsa tou, kont yo gen dwa pa egziste ankò. Nan yon lòt atik, n ap site lòt ka kote endividi itilize non divès pèsonalite sou rezo sosyo yo. Enplikasyon moun sa yo nan istwa nou fè yo pase kòm eleman enpòtan pou konprann evolisyon sosyete nou an. Yo tou se sous enspirasyon, motivasyon oubyen referans pou divès sitwayen. Yo chak pote yon senbolis, yon imaj ki ka ede entèprete istwa nou, konprann jodi epi gade demen ak yon lòt je. Yon pratik ki mande nou kale je sou li. Itilizasyon non pèsonalite sa yo pou di tout kalite koze sou rezo sosyo mande pou ISPAN, Ministè kilti, Ministè kilt, Ministè afè sosyal ak divès lòt enstitisyon ki swa nan domèn istwa, memwa panche san pèdi tan pou konprann sa ki kache dèyè modèl itilizasyon sila. Ki sa ki ta ka pouse yon endividi poze yon aksyon konsa? Èske li nòmal pou nenpòt endividi kache dèyè yon telefòn pou l ap itilize non pèsonaj istorik nou yo, fè yo di tout kalite koze? Èske se pa yon pwoblèm edikasyon ki lakòz nenpòt endividi pran plezi nan pratik sila? Èske se pa yon pwoblèm ki kòmanse depi nan fòmasyon timoun yo ki manke konprann enpòtans pèsonalite sa yo nan cheminman istwa nou kòm pèp? Èske se pa paske pa gen yon kontwòl sosyal ak sanksyon sosyal ki lakòz nenpòt sitwayen itilize imaj ak non pèsonalite istorik nou yo? Èske se pa yon kesyon fanatik tou ki fè nou rive la? Lòt aspè enpòtan nou dwe konsidere: an Hayti, gen yon fòm irespè total de lavi moun. Kidonk, menm jan lavi moun ki vivan pa vle di anyen, sosyete a vin wè se pa moun ki mouri deja yo ta bay valè. Nan sans sa, psikològ Rachelle PYRAM poze kesyon pou konnen kòman n ap ka respekte memwa Ewo nou yo si nou pa menm konn enpòtans lavi nèg ak fanm […] vanyan nou yo t ap defann nan? De tout fason, li ka parèt difisil pou yon Ameriken ap betize ak memwa Washington, yon Dominiken pa ka itilize non Duarte nenpòt jan, yon Kiben pa ka oze di sa li vle sou José Marti, menm jan yon Haytien ki respekte tèt li p ap janm pwononse nenpòt koze sou Dessalines. Sa raple nou, yon ansyen prezidan haytien ki te plenyen paske gen moun ki pran plezi nan admire bout mi, alòske menm prezidan sila t al depoze flè nan pye José MARTÍ Kiba. Jan endividi yo itilize non ak imaj pèsonaj yo pou fè tout kalite blag, se prèv ki montre yo pwofane memwa moun sa yo. Yon lòt tou, li kapab se espresyon inyorans yon gwoup moun ki swa konprann valè ak dimansyon pèsonaj yo ni plas yo nan istwa nou. Boutofen, menm  jan Observatoire Patrimoine (OBPA) kòmanse fè sa, li enpòtan epi ijan pou enstitisyon ki responsab kesyon memwa, istwa ak patrimwàn nan peyi a, pran responsabilite yo pou fè respekte memwa moun ki te goumen pou nonsèlman kite bout tè sa pou nou, men tout lòt ki, nan mitan wout, pote kontribisyon yo pou bati sosyete sila malgre se pa lavi sa nou te espere apre tout sakrifis anpil nan yo te fè. An nou chache eleman ki ini nou, an nou bouske sa ki fè fòs nou, an nou mete kilti nou, memwa nou, istwa nou, patrimwàn nou ak tout sa nou posede kòm valè devan pou nou rive konstwi yon sosyete fètefouni. Iléus PAPILLON Espesyalis nan Istwa, Memwa ak Patrimwàn Prezidan Observatoire Patrimoine(OBPA) paplus12@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanche 12 septembre 2021 ((rezonodwes.com))-- Premye pati Depi kèk tan, sou rezososyo yo (sitou sou Facebook ak Twitter…), nou konstate ak anpil lapenn yon pratik ki mande nou reflechi sou li san pèdi tan. San pase nan chimen dekoupe, nou remake, gen kèk endividi, malerezman, ki kache dèyè yon fo idantite pou itilize non ak", "domain": "rezonodwes.com", "date": "2025-11-07 22:45:45", "url": "https://rezonodwes.com/?p=251522", "image_url": null, "xglm_generated_text_wo_prompt": "Continue this article with similar tone."}
{"title": "Ansyen Depite manm KADOA yo demanti moun k ap di yo gen reprezantan nan kabinè Ariel Henry a - Rezo Nòdwès", "text": "Nòt pou laprès Vandredi 3 septanm 2021 ((rezonodwes.com))– Kolektif Ansyen Depite Opozison ak Alye l yo ( KADOA ) salye pèp ayisyen an epi li pwofite renouvle senpatil bay moun nan gran sid yo ki kontinye ap soufri koz absans leta a aprè katastrof 14 Dawou 2021 an. Depi kèk tan KADOA konstate yon kanpay dezenfòmasyon ki vle fè kwè ke Kolektif la fè pati gouvènman defacto Premye Minis Aryel Henry a. Nan sans sa, komite egzekitif KADOA ap enfòme laprès ak popilasyon ayisyèn nan pou fèl konnen KADOA pa fè pati gouvènman Doktè Ariel Henry ki la a. Kidonk, li pa genyen okenn reprezantan nan kabinè patikilye chef gouvènman an. Depi kreyasyon KADOA an 2020, kolektif la te toujou ap preche dialòg ak chita pale nan respè youn pou lòt nan kad pou chache solisyon ak kriz peyi a ap traverse anba rejim bout di PHTK a. Nan sans sa, komite egzekitif la te rankontre ak Premye Minis defakto Doktè Arièl Henry nan dat 29 Dawou 2021. Nan okazyon rankont sa, KADOA te adrese kesyon dosye prizonye politik yo, li te pwofite gade ak Premye minis la aplikasyon pwotokòl dantant Nasyonal la (dokiman ki te siyen nan dat 09 Jiyè 2021) ki prevwa yon egzekitif a 2 tèt. Nan fen rankont la, reprezantan KADOA yo te ankouraje Premye minis Ariel pou l kontinye chita pale ak divès fòs viv nan sosyete a (sosyete sivil ak klas politik la) yon fason pou Peyi a ka benefisye yon Akò politik ak yon gouvènman konsansis enklizif ki kapab reponn ak nesesite aktyèl popilasyon Ayisyèn nan. KADOA pa voye jete lide pou ta fè pati yon gouvènman ki ap pèmèt lavi reprann nan tout peyi a e kote moun ka dwe mache lib e libè e yon ghouvènman ki ap bay peyi a yon lòt direksyon. Sepandan sa dwe fèt apati yon akò politik ki pran an konsiderasyon revandikasyon pèp Ayisyen an. Komite egzekitif la renouvle angajman ak detèminasyon KADOA pou kontinye akonpaye pèp ayisyen an sou chimen devlopman. Pou otantifikasyon: Ansyen Depite Vikerson GARNIER Kòdonatè Ansyen Depite Joseph Manès LOUIS Vis Kòdonatè Ansyen Depite Abel DESCOLLINES Pòt Pawòl Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt pou laprès Vandredi 3 septanm 2021 ((rezonodwes.com))-- Kolektif Ansyen Depite Opozison ak Alye l yo (KADOA) salye pèp ayisyen an epi li pwofite renouvle senpatil bay moun nan gran sid yo ki kontinye ap soufri koz absans leta a aprè katastrof 14 Dawou 2021 an. Depi kèk tan KADOA konstate yon kanpay dezenfòmasyon ki", "domain": "rezonodwes.com", "date": "2025-11-07 22:45:46", "url": "https://rezonodwes.com/?p=250443", "image_url": null, "xglm_generated_text_wo_prompt": "ontinue this article with similar tone."}
{"title": "Plongaye gaye kò li nan depatman Sid san fè bri - Rezo Nòdwès", "text": "PLONGAYE GAYE KÒ LI NAN DEPATMAN SID SAN FÈ BRI Lendi 30 out 2021 ((rezonodwes.com))– PLONAGAYE. INC s on òganizasyon entènasyonal k ap travay depi yon bon bout tan an Hayti. Li enplike nan divès domèn tankou: edikasyon (peye lekòl pou timoun), enfrastrikti (konstriksyon plas piblik nan Sid), entèvansyon ijans (ede viktim tranblemanntè 14 out 2021 yo). Òganizasyon sa ki gen nan tèt li Suzette M. MORISSEAU, Mario FILS alyas Zagribay, Dwardy FRANCK, Mossolino  EDMOND, Jordany HOMEUS, Garçon GÉDÉON, pou site sa yo sèlman ap travay san fè bri pou rive satisfè kèk bezwen popilasyon an nan mezi yo kapab. Malerezman, anpil enstitisyon k ap travay tout bon an Hayti pa souvan fè gwo bri. Plongaye pa kwè nan fè wè ni itilize imaj moun ki jan povretre. Se pou san, metòd entèvansyon PLONGAYE diferan de anpil òganizasyon sou teren an. Pandan PLONGAYE ap travay, li pran prekosyon pou respekte diyite ak entegrite tout moun l ap ede. Ak tout modesti, divès reyalizasyon PLONGAYE yo ka pale pou li. Chak wikenn, nan komin Dèlma, òganizasyon an pataje sa li genyen ak plizyè, timoun, elatriye. Nan Masèy, Sen Jan Di Sid, depatman Sid, òganizasyon an deja siyen non li nan konstriksyon plas piblik. Mete sou sa, PLONGAYE.INC reponn prezan nan ede viktim tranblemanntè 14 out 2021 an keseswa nan separe prela, bwa depakat, tòl, playoud, manje, tant, elatriye., pou ede viktim katastwòf natirèl sila ki nan gwo bezwen. Bay piti pa di chich. Se nan sans sa, PLANGAYE.INC envite tout òganizasyon chache konnen  vrè pwoblèm popilasyon an epi ki bezwen ki pi ijan moun yo genyen pou ede yo nan difikilte y ap travèse jodi a. PLONGAYE s on òganizasyon entènasyonal ki regwoupe plizyè Haytien ki konsyan de pwoblèm peyi yo epi ki kwè menm si yo p ap viv nan peyi a, yo ka pote kontribisyon yo pou konstwi yon lòt peyi kote chak moun ka jwenn byennèt. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "PLONGAYE GAYE KÒ LI NAN DEPATMAN SID SAN FÈ BRI Lendi 30 out 2021 ((rezonodwes.com))-- PLONAGAYE. INC s on òganizasyon entènasyonal k ap travay depi yon bon bout tan an Hayti. Li enplike nan divès domèn tankou: edikasyon (peye lekòl pou timoun), enfrastrikti (konstriksyon plas piblik nan Sid), entèvansyon ijans (ede viktim tranblemanntè 14 out", "domain": "rezonodwes.com", "date": "2025-11-07 22:45:48", "url": "https://rezonodwes.com/?p=249926", "image_url": null, "xglm_generated_text_wo_prompt": "tinue this article with similar tone."}
{"title": "Mouvman Pou liberasyon Ayiti (MOLHA) mande yon trèv apre tranblemanntè 14 out la - Rezo Nòdwès", "text": "Mouvman Pou liberasyon Ayiti (MOLHA) prezante  senpati l ak Pèp ayisyen an espesyalman popilasyon kap viv nan depatman Sid, Grandans, ak Nip ki viktim anba tranbleman tè ki frape peyi a samdi 14 dawout 2021 an. MOLHA raple li  de dega gwo tranbleman tè ki te pase sou Ayiti nan dat 12 janvye 2010 la. Denye katastwof sa a montre Yon lòt fwa Kòman Ayiti frajil anpil sou fason nap konstwi e fèblès otorite yo nan anpeche sa fèt. Nan sans sa a MOLHA  mande otorite an plas yo pran tout dispozisyon pou pote asistans bay fanmi tout moun ki viktim pandan pasaj gwo katastwòf natirel sa a. Sityasyon popilasyon an ki te deja pat bon akoz Klima ensekirite, la vi chè, kriz sanitè, vin pi konplike nan moman sa a. Mouvman pou liberasyon Ayiti a ap pwofite mande gwoup nèg ak fanm ki gen zam nan men yo nan lokalite MATISAN pou obsève yon Trèv pou pèmèt otorite yo ak tout lòt moun ki kwè li nesesè rive pote èd bay viktim yo. Doktè Evallière BEAUPLAN Kòdonatè nasyonal Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mouvman Pou liberasyon Ayiti (MOLHA) prezante senpati l ak Pèp ayisyen an espesyalman popilasyon kap viv nan depatman Sid, Grandans, ak Nip ki viktim anba tranbleman tè ki frape peyi a samdi 14 dawout 2021 an. MOLHA raple li de dega gwo tranbleman tè ki te pase sou Ayiti nan dat 12 janvye 2010 la. Denye katastwof", "domain": "rezonodwes.com", "date": "2025-11-07 22:45:51", "url": "https://rezonodwes.com/?p=248340", "image_url": null, "xglm_generated_text_wo_prompt": "inue this article with similar tone."}
{"title": "Goudougoudou : Abel Descollines ansanm ak direktwa Visyonè Plato Santral ekzije pou leta pran reskonsabilite l - Rezo Nòdwès", "text": "NÒT POU LAPRES : BIWO ANSYEN DEPITE ABEL DESCOLLINES ANSANM AK DIREKTWA MOUVMAN VISYONÈ PLATO SANTRAL Madi 17 out 2021 ((rezonodwes.com))– Abel Descollines Ansanm ak direktwa Visyonè Plato Santral tande tout temwayaj senpati ki sòti toupatou nan le mond  apre gwo trembleman tè ki frape plisyè depatman nan gran sid peyia. Abel Descollines Ansanm ak direktwa Visyonè plato santral ankouraje tout peyi sou latè tankou tout sektè andedan peyia pou pote Solidarite avèk popilasyon Gran sid la. Se avèk anpil tristès Abel Descollines ansanm ak direktwa Visyonè plato santral  konstate plis passé 10 lane apre trembleman tè 2010 la Ayiti viktim yon lòt trembleman tè ki kòz anpil dega akòz move kondisyon infrastrikti yo nan peyia. Jewològ ak sismològ toujou di nou pa kapab anpeche trembleman tè. Sepandan yo toujou di gen dispozisyon ki kapab pran pou anpeche trembleman tè fè anpil dega. Malerezman Abel Descollines ansanm ak Visyonè plato santral konstate 10 lane apre trembleman tè ki te frape peyia an 2010 yon dezyèm trembleman tè jwenn peyi dayiti nan menm sitiyasyon li te ye nan lane 2010 kote plis pase 300 mil moun te pèdi lavi sitou akoz move kalite konstriksyon yo. Se pou tèt sa Abel Descollines ansanm ak direktwa Visyonè plato santral ap pwofite moman sila pou ekzòte tout ayisyen, tout institisyon leta tankou piblik pou angaje peyi dayiti nan lòt fòm konstriksyon yon fason pou evite si ta gen lòt trembleman tè pou pagen tout kantite viktim sa yo. Konsa tou Abel Dewcollines ansanm ak direktwa Visyonè plato santral swete leta ayisyen pran reskonsabilite l pou veye san paspouki nan ki kondisyon konstriksyon ap fèt nan peyia. Nan sans sa tou Abel Descollines ansanm ak direktwa Visyonè plato santral ekzije pou leta pran reskonsabilite l pou kapab kontinye pwoteje tout kote nan peyia etid jewològ ak sismològ fè konnen ki pa twò menase anba trembleman tè. Se pou rezon sa Abel Descollines ansanm ak direktwa Visyonè plato santral ap mande leta pou voye je gade katastwòf anviwonemantal kap fèt nan explwatasyon mine sab nan mòn kabrit. Jewològ ak sismològ yo fè konnen katastwòf anviwonemantal nan explwatasyon min sab mòn kabrit kapab prezante gwo danje pou popilasyon nan depatman sant si explwatasyon an kontinye jan lap fèt la depi kèk ane. Pou otantifikasyon  nòt sila a Abel Descollines Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRES : BIWO ANSYEN DEPITE ABEL DESCOLLINES ANSANM AK DIREKTWA MOUVMAN VISYONÈ PLATO SANTRAL Madi 17 out 2021 ((rezonodwes.com))-- Abel Descollines Ansanm ak direktwa Visyonè Plato Santral tande tout temwayaj senpati ki sòti toupatou nan le mond apre gwo trembleman tè ki frape plisyè depatman nan gran sid peyia. Abel Descollines Ansanm ak direktwa Visyonè plato santral", "domain": "rezonodwes.com", "date": "2025-11-07 22:45:53", "url": "https://rezonodwes.com/?p=248339", "image_url": null, "xglm_generated_text_wo_prompt": "inue this article with similar tone."}
{"title": "Kòman pou konpòte w lè gen tranblemanntè - Rezo Nòdwès", "text": "KOMAN POU KONPOTE LE GEN TRANBLEMANNTE (Tèks la long men li tout nèt) Lendi 16 out 2021 ((rezonodwes.com))– Tranblemanntè se yonn nan katastwòf natirèl ki ekziste yo, men li menm li pa gen klakson, savledi li ka pase nenpòt lè sanzatann e li pa epanye pèson. Kidonk li pa konn zafè gwo peyi ti peyi, moun rich moun pòv, li pa nan zafè relijyon. Se kèk bagay pou konnen pou fè pandan ak lè li fin pase. Epi anpil fwa, li ka lakòz gwo sounami. AVAN TRANBLEMANNTE Chak fanmi dwe gen yon Lidè. Lidè a se moun ki pi djanm nan kay la. Ansanm ak moun nan kay la, Lidè a dwe prepare yon plandijans/Plan d’urgence pou fanmi an epi egzèse li ansanm ak yo. Plandijans sa ap pèmèt paran, timoun ak andikape yo konnen tout sa pou yo fè pandan goudou goudou ap pase epi kote y ap pran randevou pou yo rankontre lè l fin pase si yo tout pa menm kote. Lidè a dwe antrene pwòp tèt li e sitou aprann moun l ap dirije yo rete sanfwa pou yo konn sa y ap fè pou yo ka sove lavi yo. Chèche konnen si w abite, siw lekòl ou byen travay nan zòn danje. Direktè lekòl ak travay yo dwe abitye elèv ak anplwaye yo ak batiman kote yo ye chak jou a. Fè ekzèsis similak ak yo. Toujou gen yon valiz sou je yon kote fiks nan kay la pou lè w ap evakye.  Valiz sa dwe deja gen ladann : Manje ki pap gate e ki pa ekspire, dlo trete, rad, flash, telefòn ki gen chaj ak minit, ti radyo ak pil, medikaman, souflèt, kas enjenyè yo konn mete yo, sizo, alkòl, gan, mas pou n pwoteje n kont Kowona, lajan kach elatriye. Valiz sa dwe gen tou nan yon anvlòp jon, tout dokiman enpòtan tankou paspò, papyetè, kanè bank, resi, fakti elatriye. Konsa ou kapab eskane/scanner tout dokiman enpòtan sa yo e mete yo sou yon kle USB, sou Dropbox, google drive, icloud, imel ou elatriye. Evite mete bagay lou anlè ki ka tonbe sou tèt nou tankou televizyon ak gwo radyo. Byen plase bagay dekoratif yo ak mèb yo pou kite plis pasaj lib nan kay la. Toujou gade ki danje ki genyen tout kote w antre e ki pòt ki pi pre w pou soti si ta gen danje. Aprann konnen tout direksyon nan kay w ap viv la menm nan fè nwa. Pa abite, anfème kay kote w pa fè konfyans. PANDAN TRANBLEMANNTE Lè tè a kòmanse tranble, premye bagay ou gen pou fè se rete sanfwa. RESPIRE FÒ. Eseye kenbe tout kontwòl ou sou ou pou konn tout sa w ap fè pou sove lavi w. Si w nan kay plizyè etaj Si w nan kay ki gen plizyè etaj, si w tou pre yon pòt de soti, soti san pèdi tan pandan w ap pwoteje tèt ak dèyè kou w ( Kouvri tèt ou ak 2 men w ). EVITE LAGE TÈT OU ANBA PASKE W AP MOURI OUBYEN PÈDI PYE W OUBYEN MEN W . Si w anndan kay bas Soti al yon kote ki pa gen kay, tankou nan yon lakou, sou yon teren espò, sou yon pis. Evite kanpe anba balkon, ni poto limyè, bilbòd ak lòt bagay ki ka tonbe sou ou . Si w paralize Si w paralize ou pa ka fè mouvman oubyen si w sou bekiy, PA PANIKE! RALE GWO SOUF NAN NEN FÈ L SOTI NAN BOUCH . B ese tèt ou epi mete 2 menw sou tèt ou pou w ka pwoteje tèt ou ak dèyè kou w , epi rele mande sekou Si w t ap dòmi Si w t ap dòmi epi soukous reveye w, toujou pa panike, leve chèche yon kote pou abrite w pandan w ap mete de men w sou tèt ou. Si w t ap kondwi Si w ap kondwi, jis kanpe machin nan epi soti al chèche yon kote si/sûr pou abrite w pandan soukous yo ap pase. Men evite kanpe yon kote ki gen poto elektrik, anba bildig, gwo bilbòd ak sou pon/pont. Pou Timoun yo Timoun!  Si n ta santi tè a tranble pandan nou lekòl, PA FÈ TÈT CHO!  RALE SOUF NAN NEN FÈ L SOTI NAN BOUCH Si n anba balkon savledi “Rez-de-chaussée” soti sou lakou a, fè sa san panik, pandan n ap kouvri tèt ak dèyè kou nou ak 2 men nou . Lè n ap soti apre soukous yo, fòk nou tout pa kouri soti an menm tan. Si nou sou balkon, E-VI-TE lage kò nou anba ni kouri desann eskalye.  Sa k te deja deyò sou lakou rete deyò nèt. Tande! pandan sekous yo si w te anndan kay, fèmen bonbòn gaz avan w soti deyò pou evite ensandi. APRE TRANBLEMANNTE Tann premye soukous yo fin pase nèt anvan w soti kote w te kache a. Bwè ti dlo si w jwenn. Rale souf nan nen epi fè l soti nan bouch ou. Si w lakay ou, lè w kanpe, rele tout moun ki te nan kay la tou pou konn si yo anfòm. Gade pou wè si pa gen dega elektrik ki fèt nan kay la epi tcheke bonbòn gaz ki te limen. Apresa soti deyò. Si w pa lakay ou, chèche rantre ankontak ak moun ou yo pou pran nouvèl yo e ba yo nouvèl ou. Si w ta anba dekonb, evite ouvri bouch ou pou rele anmwey pou pa vale plis pousyè pou poumon w. Eseye fè yon jès pou montre ke w an vi toujou, tankou frape kote w ye a pou yo vin chèche w. EVITE BAY MOUN KI SOTI ANBA DEKONB YO DLO MENM SI YO DI YO SWAF Si w rete bò oubyen pre lanmè, depi w ta wè lanmè a rale kò l oswa li monte bridsoukou oubyen lanmè a fè yon gwo bri… Chape poul ou san gade dèyè ! Evite pataje enfòmasyon ki pa verifye. Konpare, verifye konfime tout enfòmasyon w tande. Lè w fin asire tèt ou ak moun lakay ou, al pote èd bay lòt Moun. Yonn veye sou lòt pandan n ap rete pozitif. SONJE!  ME LIS BAGAY OU PA DWE JANM FE ABSOLIMAN PANDAN GOUDOU GOUDOU – Pa panike/Rete sanfwa pou gen bon jan reyaksyon yo. – Pa janm al monte oubyen desann eskalye pou pa tonbe oubyen kase pye w. – Pa lage kò w anba lè w sou balkon pou pa non sèlman kase pye w, pou pa mouri frèt. – Pa kouri rantre anndan kay al pran anyen lè premye soukous yo fenk fin pase paske ap gen lòt sekous oubyen replik ki pase ankò. Ofinal ! Tranblemanntè pa touye moun, se jan nou bati kay ki mete lavi n an danje. Toujou chèche enfòmasyon sou ki jan ak ki kote Lameri komin ou prevwa pou nou konstwi. Apran leson de goudou goudou ki te pase, 7 me 1842, 12 janvye 2010, 6 oktòb 2018 ak 14 dawou 2021 an la pouw ka pi pwoteje nan prochen tranblemantè k ap gen pou pase yo. Epi kote tè a te tranble deja, l ap tranble ankò. Kote ki te gen sounami deja, li ka toujou rive ankò. PA FÈ TÈT DI . Toujou swiv konsiy ototrite yo ak proteksyon sivil yo bay. SE PA PÈ POU N PÈ ! SE PARE POU N PARE ! Tèks sa se Koutwazi Ekip Emisyon * Intellectuellement Vôtre * nan Okap, anba konsèy Espesyalis nan Jesyon Risk ak Dezas Garmalia WILLIAM. 14 dawou 2021 Okap FEL MACHE! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "KOMAN POU KONPOTE LE GEN TRANBLEMANNTE (Tèks la long men li tout nèt) Lendi 16 out 2021 ((rezonodwes.com))-- Tranblemanntè se yonn nan katastwòf natirèl ki ekziste yo, men li menm li pa gen klakson, savledi li ka pase nenpòt lè sanzatann e li pa epanye pèson. Kidonk li pa konn zafè gwo peyi ti peyi,", "domain": "rezonodwes.com", "date": "2025-11-07 22:45:56", "url": "https://rezonodwes.com/?p=248131", "image_url": null, "xglm_generated_text_wo_prompt": "inue this article with similar tone."}
{"title": "Nòt kondanasyon zak sasinay sou prezidan Jovenel Moïse - Rezo Nòdwès", "text": "Nou menm, òganizasyon fanm, nan tout dis depatman peyi a, nou kondane a tout fòs nou zak sasinay kifèt sou prezidan repiblik lan, lakay li nan Pèlerin 5, dat ki te 6 pou rive 7 jiyè 2021. Nou voye senpati nou bay fanmi, espesyalman, Madam Martine Moise, ak timoun yo, zanmi  prezidan Jovenel Moise ak tout pèp ayisyen an Se yon kou san parèy, ki se yon wont pou pèp ayisyen an, nan moman kote tout peyi nan mond lan ap pale de progrè ki fèt nan kesyon demokrasi. Zak sila diminye nou kom pèp ki gen 217 lane depi nou pran endepandans nou, kote tou demokrasi te sipoze ap boujonnen nan peyi’n. sasinay sa kraze tout jefò kite komanse fèt pou avansman demokrasi an lakay nou. Nan sans sa nou kapab di se espwa tout yon nasyon ki tonbe nan dlo, patikilyèman, rèv ak enterè fanm yo pou entegre espas kote gro desizyon ap pran. Paske nan aksyon ansyen prezidan Jovenel Moise, li te montre aklè ke espas pouvwa dwe ouvè pou tout fanm, kote li te rezève 35 sièj pou fanm yo nan palman, ak 50% kota nan nouvèl konstitisyon an. Egzanp lan klè nan fomasyon KEP sa, pou premye fwa nan istwa peyi nou, ki gen 5 fanm sou 9 konseye. Jodi a nou tonbe nan latwoublay paske peyi an lage kòm yon bato ki sou lanmè san gouvènay, pèson pa konn kilès kap vin bal direksyon pou fèl ateri nan bon pò. Oganizasyon Fanm ki siyen nòt sa mande : Pou ankèt lan abouti a bonjan rezilta e pou’n ta rive mete anba kod tout moun ki enplike de prè ou de lwen nan zak krabinay sa ki fèt sou ansyen presidan ayisyen an. Fok moun ki gen otorite pou mennen ankèt sa aplike  la lwa  kont koupab yo pou trase yon leson pou sa pa repete sou  tè Dayiti anko yon nouvo gouvènman enklisif ki pwal remete peyi an sou ray demokrasi an yon gouvènman enklisif kap pran enterè medam yo an konsiderasyon e ki pwal pèmèt lespwa reboujonnen pou tout pèp ayisyen an Men lis  oganizasyon ki siyen nòt sila: Mouvman Fanm Miragwan « MOFAM »,  Madame Marie Carme Sineas, Coordonnatrice Générale  /  NIPPES Mouvement des Femmes pour le Développement de la Grand ‘Anse « MOFEDGA », Madame Marie Roselore Aubourg, Coordonnatrice Générale / Grand’Anse Rasableman Madan Sara Grandans, Madame Viergelie Ursaint, Représentante,/ Grand’Anse Asosasyon Fanm an Aksyon pou Devlopman ak Defans Dwa Timoun, Madame Délivrance St-Thomas, Coordonnatrice Générale, Grand’Anse Mouvement des Femmes en Action pour le Développement de Fond-Verette / Fond-Parisien, MOFFADEV, Madame Betty Vivianne Jacques, Coordonnatrice Générale, Ouest Mouvman Fanm Vanyan Fort National, Madame Magalie Antoine, Coordonnatrice Générale, MOFVF, Ouest Rasambleman Fanm pou Devlopman Lagonave, RAFADEG, Coordonnatrice Générale, Madame Marie Ganette Galiotte, Ouest Union des Femmes de Lascahobas, UFL, Centre, Coordonnatrice Yoldie Pierre Kowodinasyon Oganizasyon Fanm Nodès, KOFANE, Coordonnatrice Générale, Madame Josenie Jean, Nord-Est, Réseau des Femmes Actives du Nord-Ouest (REFANO), Madame Ann Raïna Cynthia, Coordonnatrice Générale, Nord-Ouest Collectif des Femmes pour l’Education, la Santé et la Justice dans le Nord, COFESJ Nord, Madame Johanne Bazile, Coordonnatrice Générale Femmes en Action / FAC /Sud, Madame Fabienne Macillon, Secrètaire Générale, Sud Kowodinasyon Oganizasyon Fanm Sid, KOFASID, Madame Maguy Jocelyn, Coordonnatrice Générale, Sud Association des Femmes Solidaires de Dame-Marie, Madame Germine Louis Jeune, Coordonnatrice Générale, Grand ’Anse Collectif Femmes Haïtienne pour le Progrès Social COFEHAPS, Madame Tania Jean Pierre, Coordonnatrice Générale, Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nou menm, òganizasyon fanm, nan tout dis depatman peyi a, nou kondane a tout fòs nou zak sasinay kifèt sou prezidan repiblik lan, lakay li nan Pèlerin 5, dat ki te 6 pou rive 7 jiyè 2021. Nou voye senpati nou bay fanmi, espesyalman, Madam Martine Moise, ak timoun yo, zanmi prezidan Jovenel Moise ak", "domain": "rezonodwes.com", "date": "2025-11-07 22:45:58", "url": "https://rezonodwes.com/?p=245501", "image_url": null, "xglm_generated_text_wo_prompt": "this article with similar tone."}
{"title": "Pozisyon Oganizasyon Politik, Sosyete Sivil ak Pèsonalite nan Diaspora a sou « dappiyanp sou pouvwa a PHTK ak alye li yo vle fè » - Rezo Nòdwès", "text": "« Nou di koudeta sa a pap pase, masuife sa a dwe kaba pou pèp Ayisyen an ». Nòt pou la Près New York, samedi 24 juillet 2021 ((rezonodwes.com))– Nou menm nan Dyaspora a ki siyen deklarasyon sa a, nou konstate kriz politik kap brase bil peyi a vini pi malouk aprè zak sasinay sou ansyen Prezidan defakto Jovenel Moise lakay li 7 Jiyè pase a. Nou kondane ak tout fòs nou zak malonèt sa a ki montre nou kijan rejim kriminèl  PHTK a fin kangrennen peyi a nèt. Menm ansyen Prezidan an pa chape anba gangrennaj sa a. Jovenel Moise ki pandan 5 dènye lane pase yo te eseye kenbe peyi a nan yon eta deksepsyon, vyolans jeneral ak kidnaping, anlèvman, pèsekisyon opozan politik trouve l jodi a viktim menm vyolans sa a. Men diferans la fwa sa a se pa pèp la ki viktim lan men se li menm menm kriminèl PHTK yo manje. Nou menm nan diaspora a ki siyen nöt sa a nap denonse gouvènman PHTK a ak tout alye li yo ki ap bay manti sou lanmò sa a nan kase fèy kouvri sa yon fason pou lave epi blanchi Kadav Jovenel Moise. Nap denonse tout tantativ koudeta dappiyanp sou pouvwa a PHTK ak alye li yo vle fè sou pouvwa a. Nou di koudeta sa a pap pase, masuife sa a dwe kaba pou pèp Ayisyen an. Pou sa Nou menm nan Diaspora a nap mande yon gwo rasanbleman tout fòs progresis, demokratik e popilè nan peyi a pou yon Gouvènman Tranzisyon koupe fache. Yon Tranzisyon ki finalman ap pèmèt revandikasyon jistis, respè dwa moun, la manjay, diyite ak indepandans peyi a tounen reyalite. Nou men nan diaspora a nap denonse Reprezantan Nasyon Zini an Madan Lalime ki sèmante pou l kraze peyi a nan manniganse pou kenbe rejim PHTK a sou pouvwa a. Diaspora Ayisyen an ap rele anmwe: Madan Lalime ak Core Group la bay peyi Dayiti yon chans! Bay Pèp Ayisyen an chans pou chache solisyon Ayisyen pou problèm Ayiti. Pandan nap mande Pèp Ayisyen an andedan tankou deyò peyi a pou rete vijilan kont tout animal politik tout plim tout plimay kap vole, politisyen san koutcha, nap rete mobilize pou pa gen oken gouvènman degize PHTK #3 ki monte nan tèt peyi a. Anfin pandan nou regrèt kòd lajistis pa gentan pase nan kou Jovenel Moise pou tout vòl, masak ak krim li fè yo, Diaspora ap mande Lajistis fè dilijans pou mete la pat sou tout kriminèl ki inplike nan zak sa a. Moun ki siyen Deklarasyon sa a New York Roland Sainristil (Tel: 917-815-2228) Deputé James Desrosin Fred Joseph (Tel: 718-576-8861) Edens Deba (Tout Haiti Tel: 347-546-1468) Rev. Guy Dorvil Jacqueline François Midlyne François Senet Achille Felix Bien-Aimé Yves Pierre Leon Ronald Ledinois Leconte Lionel labardy Pennsylvania Fabienne Réné  ( DIRPOD Tel: 407-541-7912) Serge Blaise André Lozier Joèl Léon Florida Farah Juste (Fanmi Lavalas ) Maxi François (SOHD Tel: 516-967-1559) Jean Robert Pierre Louis Théobale Pierre-Paul (Tel: 786-290-7187) Senateur Harry Guerda L.Charles Abel Moise Thony Jean Thénor   ( Organization Veye Yo ) Theodore Lucien Jackson Auguste Jean Rica Charles Lydie Fatal New Jersey Rev. Claudy Jean Jacques Heraldo Erasme Massachusetts Deputé Géraut Charles Tina Lorquet ( Vwa Ayiti ) Georgia Dr Dimy Fluyau Roody Metellus Connecticut Dr Billy Berthier ( Fanmi Lavalas ) Felix Bien-Aimé Canada Beliot Fleuristin Jean Livette Praslin ( SOHD ) Dr Bruno Derson France Paul Chétel ( SOHD ) Fenor Rigodon Serge Obed Alexis Wilson Chery Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "\"Nou di koudeta sa a pap pase, masuife sa a dwe kaba pou pèp Ayisyen an\". Nòt pou la Près New York, samedi 24 juillet 2021 ((rezonodwes.com))-- Nou menm nan Dyaspora a ki siyen deklarasyon sa a, nou konstate kriz politik kap brase bil peyi a vini pi malouk aprè zak sasinay sou ansyen Prezidan", "domain": "rezonodwes.com", "date": "2025-11-07 22:46:01", "url": "https://rezonodwes.com/?p=245476", "image_url": null, "xglm_generated_text_wo_prompt": "nue this article with similar tone."}
{"title": "Antant Nasyonal pou yon Tranzisyon koupe fache pwopoze òganizasyon eleksyon jeneral pa pita nan 18 mwa - Rezo Nòdwès", "text": "Propositions d’accord pour une sortie de crise, émises respectivement les 23 avril et 1 er juin 2021. NÒT POU PÈP AYISYEN AN 15 jiyè 2021 Vandredi 16 jiyè 2021 ((rezonodwes.com))– Pati politik, Regwoupman, òganizasyon sosyo politik ak Pèsonalite Politik ki rasanble anndan Antant Nasyonal pou Tranzizyon Koupe Fache a ap raple pèp ayisyen an alawonndabè depi prèske yon lanne, sou baz yon lekti istorik melanje ak yon pakèt analiz politik, ekonomik, enstitisyonèl elatriye, nou konprann se sèlman yon Tranzisyon kap makònnen ak yon vizyon koupe fache tout bon vre ki kapab remete peyi a sou wout devloman ak pwogrè ekonomik ak sosyal tout bon vre. Nou konstate : 1.- Sistèm dechèpiyè, koupyon kap toupizi pèp la depi aprè asasina papa nanchon an, Jan Jak Desalin, rive nan bout li ; 2.- Bosal yo antre nan mawon paske pa gen pwodiksyon agrikòl ankò; pa gen okenn sektè kap kreye richès; majorite sitwayen yo pa janm goute moso dwa sosyal ak ekonomik nan peyi a ; popilasyon kap reziste a, ki pa chape poul li pou al bouske lavi nan lòt peyi yo ap patinen nan move LAVI, mizè, ensekirite ak inegalite; sistèm ekonomik vyolan, achte-revann ak peze souse a pèdi souf. Zo a fin souse pa gen vyann ankò, sèlman kèk enstitisyon nan Leta a ki rete ap fè laviwonndede anba grif panzouyis yo ; 3.- Sistèm nan tonbe anba zèl bandi ki kontinye ap taye banda nan peyi a pou kwape tout ayisyen konsekan : delenkan, mafya, asasen, kriminèl ap fè lalwa nan tout sosyete a. Jodi a yo menm rive pote ale nan lannuit 6 pou leve 7 jiyè 2021 a LAVI ansyen prezidan, Jovenel Moïse, nan chanm lakay li. Aksyon sila krache sou demokrasi peyi a ak tout avni jenerayon kap vini yo; Antant lan denonse ak tout fòs li zak kriminèl sa a. Men sa nou vle : 1.- Yon TÈT ANSANNM nan mitan tout fòs pwogresis peyi a ak tout dyaspora a pou soti peyi a nan kalfou difisil sa a ; 2.- Mete kanpe yon modèl gouvènans kap pote chanjman pozitif nan lavi pèp ayisyen an pou lespwa ak Lavi kapab rive boujonnen ; 3.- Peyi a se eritay nou tout. Se nou menm pèp la, tout kouch sosyal, ki pou deside kisa nou vle fè ak gwo eritay sa a. Jodi a kadav ansyen prezidan an poko menm antere, yon bann sektè kap jwi sistèm peze souse a, asosye ak yon bann politisyen koumanse goumen pou al kontwole menm Leta souflantou peze souse a epi al bay sistèm miwo miba a jarèt. Antant Nasyonal pou yon Tranzisyon Koupe Fache di NON! NON! NON! avèk vye ajisman sa yo. Nou dwe goumen jiskobou pou n rive kase kou sistèm sa a pou etranje sispann jwenn pretèks ak mwayen pou vin ban nou dikte politik : se nou ki gen dwa trase chimen lavni nou kòm pèp grandèt majè nan respè ak lanmou youn pou lòt. Konjonkti politik la mande pou nou fè anpil depasman pou yon lòt AYITI kap chita sou 3 wòch dife : fyète, byennèt ak pwogrè. 4.- Yon AKÒ POLITIK prese prese ant aktè politik pwogresis yo ak sosyete sivil ki kwè nan chanjman tout bon vre a. Apre sa, nou tout, nan yon tèt kole dwe rive mete sou pye : • Yon Gouvènman Tranzisyon Koupe Fache (Antant Nasyonal) ak yon seri pèsonalite onèt -fanm kou gason- ki renmen peyi yo, ki pat janm gen men yo tranpe nan okenn bagay ki sal tankou krim, koripsyon elatriye ; • Yon estrikti kap gen pou misyon kontwole aksyon gouvènman tranzizyon an ; • Yon ajanda kap gen pou : ✓ Retabli san pèdi tan yon klima sekirite sou tout teritwa a, ✓ Refòme sistèm jistis ak sekirite nan peyi a, ✓ Redefini ak tout patnè teknik, finansye nan entènasyonal la yon nouvo pwotokòl relasyon nan respè youn pou lòt, ✓ Mete sou pye yon pwogram ijans ekonomik ak sosyal pou amelyore kondisyon lavi popilasyon an, sitou sa ki nan plis mizè yo, ✓ Demare demach administratif ak jidisyè sou dosye koripsyon (petwo karibe), ak tout lòt krim, masak ki fèt nan peyi a ( lasalin, bèlè, kafoufèy, site solèy, matisan, dèlma 32, pou n site sa yo sèlman, ✓ Prepare epi òganize yon konferans nasyonal gran moun pou defini aklè modèl sosyete ak leta nou vle a, ✓ Koumanse travay sou refòm enstitisyon leta yo, ✓ Mete kanpe yon konsèy elektoral pwovizwa ak moun onèt epi konpetan, ✓ Òganize eleksyon jeneral pa pita nan 18 mwa : dezyèm lendi mwa Janvye 2023, tout palmantè yo ak eli lokal yo dwe rantre nan fonksyon yo ; 7 Fevriye 2023 peyi a dwe konnen yon nouveau prezidan lejitim ki soti nan bon jan eleksyon. Sa se pozizyon Antant Nasyonal pou Tranzizyon Koupe Fache a. Nap kontinye batay ak tout sektè pwogresis nan peyi a, bò kote popilasyon an jiskaske tout revandikasyon popilè yo respekte. Pou Otantifikasyon : Senatè Steven BENOIT Anrino DESTINOBLE Anès LUBIN Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Propositions d’accord pour une sortie de crise, émises respectivement les 23 avril et 1er juin 2021. NÒT POU PÈP AYISYEN AN15 jiyè 2021 Vandredi 16 jiyè 2021 ((rezonodwes.com))-- Pati politik, Regwoupman, òganizasyon sosyo politik ak Pèsonalite Politik ki rasanble anndan Antant Nasyonal pou Tranzizyon Koupe Fache a ap raple pèp ayisyen an alawonndabè depi prèske", "domain": "rezonodwes.com", "date": "2025-11-07 22:46:03", "url": "https://rezonodwes.com/?p=244267", "image_url": null, "xglm_generated_text_wo_prompt": "ontinue this article with similar tone."}
{"title": "Apa yo bliye Mécène? Sa y ap fè avè l? - Rezo Nòdwès", "text": "Lendi 12 jiyè 2021 ((rezonodwes.com))– Finalman, jij Mécène sanble te kriye pou ryen. Paske nan jan bagay yo ap pase la, prezidan pwovizwa yon pati nan opozisyon an te chwazi 7 fevriye 2021 an pa nan batay. Rapid rapid apre lanmò prezidan Jovenel Moïse, kat yo gentan rebat. Anpil pati opozisyon rejwenn pati Tet Kale ak alye li yo pou yo siyen yon antant pou mete senatè Joseph Lambert prezidan pwovizwa. Dapre lidè pati sa yo, aksyon sa se pou bay Premye minis enterimè a yon kle kou pou anpeche li fè dapyanp sou pouvwa a, jan li vle fè a. E, pami yo, ou jwenn kèk pati ki t ap mache dèyè Mèt Mecène Jean-Louis. Kèk lòt rasanbleman ki te nan tèt kole ak Mécène pa pale di tou de prezidan pwovizwa tranzisyon ki pa janm rive enstale a. Se blakawout nèt ale… Koulye a, pwopozisyon gwoup sa yo se yon konsansis lajman laj pou jwenn yon solisyon ke tout fòs viv nasyon an ka aksepte. Finalman, Me Joseph Mécène Jean-Louis pran nan gonm. Yo voye Mèt Mécène jete!  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 12 jiyè 2021 ((rezonodwes.com))-- Finalman, jij Mécène sanble te kriye pou ryen. Paske nan jan bagay yo ap pase la, prezidan pwovizwa yon pati nan opozisyon an te chwazi 7 fevriye 2021 an pa nan batay. Rapid rapid apre lanmò prezidan Jovenel Moïse, kat yo gentan rebat. Anpil pati opozisyon rejwenn pati Tet Kale", "domain": "rezonodwes.com", "date": "2025-11-07 22:46:06", "url": "https://rezonodwes.com/?p=243561", "image_url": null, "xglm_generated_text_wo_prompt": "Continue this article with similar tone."}
{"title": "Ansyen senatè William Jeanty : »Sa ki pa t posib ak Jovenèl pa ka posib ak asasen li yo » - Rezo Nòdwès", "text": "AKONTRAPÈPLA, raple tout moun, sa ki pat posib ak Jovenèl paka posib ak asasen li yo. Lendi 12 jiyè 2021 ((rezonodwes.com))– KONTRAPÈPLA aprann ak anpil endiyasyon nan lannwit 6 rive 7 Jiyè nouvèl sasinay ansyen Prezidan Jovenèl Moyiz. Alapapòt KONTRAPÈPLA voye tout senpati l pou fanmi, zanmi ak alye politik defen an e li tou pwofite mande yon ankèt endepandan, serye, san patipri pou demaske epi arete tout sila yo ki gen men yo ak konsyans yo tranpe nan krim deta sila a. KONTRAPÈPLA kondane ak tout fòs li koudeta kriminèl ki pote lavi ansyen Prezidan an ale. Vyolans rele vyolans. Krim mennen krim. Lavi tout moun konte. Abitid dirije sou San pèp la, politik layèn ak entolerans la gen yon sèl rezilta, kontinye divize sosyete a, febli nasyon an pou pèmèt tout kalte briganday fèt ladan. KONTRAPÈPLA, raple tout moun, sa ki pat posib ak Jovenèl paka posib ak asasen li yo. Etandone kèlkeswa jan ou konsidere l ekip ki sou pouvwa se premye responsab trajedi a, yo pa gen okenn kalite pou rete nan tèt peyi a. Yon minimòm desans ta mande pou yo wete kò yo bay yon Gouvènman Sali Piblik pou sove sa ki kapab sove ankò nan sitiyasyon sa a. Se pou sa KONTRAPÈPLA ap mande prese prese pou yon ekip sitwayen ak sitwayèn patriyòt ki pa gen okenn dout pandye sou yo nan sa ki rive la a, ni dirèkteman ni endirèkteman akòSz enkonpetans yo, pran gouvènay peyi a. Pa gen okenn fòs okipasyon kap vin fè sa li pat rive fè pandan tout ane sa yo. Se ayisyen ak ayisyèn ki pou fè yon revèy patriyotik pou lave dènye salte sa a ki vin avili diyite nasyon Desalin nan. Se moman pou nou leve tèt nou pou nou fikse yon lòt orizon. ABA ASASEN KRIMINÈL ABA MACHANN PEYI ABA KOUDETA VIV YON PÈP LIB NAN YON PEYI GRANMOUN Pou KONTRAPEPLA Jean William Jeanty Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "AKONTRAPÈPLA, raple tout moun, sa ki pat posib ak Jovenèl paka posib ak asasen li yo. Lendi 12 jiyè 2021 ((rezonodwes.com))-- KONTRAPÈPLA aprann ak anpil endiyasyon nan lannwit 6 rive 7 Jiyè nouvèl sasinay ansyen Prezidan Jovenèl Moyiz. Alapapòt KONTRAPÈPLA voye tout senpati l pou fanmi, zanmi ak alye politik defen an e li tou", "domain": "rezonodwes.com", "date": "2025-11-07 22:46:09", "url": "https://rezonodwes.com/?p=243493", "image_url": null, "xglm_generated_text_wo_prompt": "ontinue this article with similar tone."}
{"title": "GRENN PWONMENNEN : Pinga nou di nou pa t konnen, Ayiti sou wout chavire toutbon ! - Rezo Nòdwès", "text": "GRENN PWONMENNEN – Pinga nou di nou pa t konnen, Ayiti sou wout chavire toutbon ! Pou nou menm, vòlò lajan peyi a, ansasinay, menm nan vwazinay bò lakay li, gang k ap opere san pwoblèm, ak bon kontak Opalè, nou te konprann se yo ki gwo pwoblèm nan peyi a. Men prezidan de fakto a di : « Non! Se konstitisyon an ». Jovnèl Moyiz ak ti ekip atoufè ki bò kote l la di wè pa wè referandòm tèt drèt pou 27 jen. Tandiske adwat  agòch, anwo anba, anndan lakay, tankou pami lòt yo nan dyaspora a, se youn sèl pawòl nou tande: Se swa jamè! Mezanmi, mwen pa divinò, men jan m wè bagay yo ap vire la a, se pawòl franse a sèlman k ap sonnen nan zòrèy mwen : « Il y aura mort d’homme! » Wi, pral gen lanmò nan koze a. Aireman, nou tout konnen pawòl referandòm nan, men m ap fè youn ti repas sou li pou tout mounn byen konprann pou ki rezon Jovnèl Moyiz di fòk li fè refèrandòm ni an kanmenm, paske se sèl li menm ki pral sove peyi sa a. Menm si gen mounn ki ta vle kwè se vre, yo souke tèt yo, yo di yo pa ka kwè pawòl youn mèt mantè ki fò sèlman nan fè pwomès, tankou « elekrisitite 24 sou 24 nan 24 mwa. » Se depi mwa jiyè 2017 pwomès sa a te fèt. Nad marinad! Bliye pawòl « manje nan tout asyèt « » la, sitou avèk solèy la, dlo a, tè a », tout bagay nou gen pou grenmesi! Depi Nèg Bannann sa a pran manyèt la, se grangou l ap sinmanyen, jiskaske kounnye a 4 milyon pami 12 milyon nou gen nan peyi a, ap mouri anba grangou. Donk, nou pa ka kwè se referndòm Moyiz ki pral bay peyi a youn nouvo konstitisyion ki pral chanje kwakseswa. Li sèlman ap chache mwayen pou l gen plis pouvwa, pou l vòlò pi byen, touye mounn jan l vle, epi pèsonn pa ka di anyen, paske yo pa ka rele l lajistis. Konstitisyon l nan ba l dwa fè sa l vle. Konstitisyon l nan kouvri l ak « enpinite », paske l konnen si se pa sa, soti li soti nan Palè a se tou dwat nan prizon. Ansyen prezidan Joclerme Privert di l byen klè : « Il sera passible de la Haute Cour de Justice ». Wi, li pral ateri devan pi gwo tribinal ki genyen pou tout zak li konmèt yo. Pi devan nou pral ba w plis sou Jocelerme Privert. Wi, referndòm nan pral pèmèt li vini ak bonjan konstitisyion pou ranplase moso papye nou gen la a ki lakòz tout pwoblèm Ayiti. Anhan! Se konstitisyon an ki lakòz tout vòl ki fèt nan lajan Leta yo, sitou  4 milya 200 milyon dola lajjan Petwo Karibe a, pa vre? Lajan ki te ka chanje vizaj peyi a si yo te itilize l jansadwa. Li menm, ansyen patwon l « Bandi Legal » la, ak tout lòt zanmi l yo depatcha tout. Nèspa vrè se konstitisyon an ki responsab tout masak ki fèt nan peyi a, sitou nan zòn pi pòv yo, tankou Lasalin, Site Solèy, Bèlè, elatriye. Epi tou, se konstitisyon an ki responsab tout gang sa yo ki blayi nan tout rakwen nan  peyi a. Baze sou dwa yo genyen nan vye konstitisyon sa a, yo menm anrejistre Gang G-9 Anfanmi ak Alye yo nan ministè Afè Sosyal, epi chèf yo Babekyou (Jimmy Chérizier) gen dwa ap fè parad, gwo manifestasyon, ak pwoteksyon lapolis, pou kenbe prezidan an byen djanm opouvwa, menm lè gen manda arestasyon dèyè l. Gade tout bagay nou pa t konnen. Men se Jovnèl Moyiz, ak pwòp bouch li ki di; « Se konstitisyon an ki responsab tout pwoblèm yo ». Pou nou menm, vòlò lajan peyi a, ansasinay, menm nan vwazinay bò lakay li, gang k ap opere san pwoblèm, ak bon kontak Opalè, nou te konprann se yo ki gwo pwoblèm nan peyi a. Men prezidan de fakto a di : « Non! Se konstitisyon an ». Vole ponpe, fò l chanje l. Epi jou ap mache sou nou pou sa fèt, Se 25 jou ase ki rete pou 27 jen an rive. Antretan, mounn ap pran pozisyon byen klè sou kesyon referandòm nan. Yo pa pale an kachèt, se nan radyo yo bay entèvyou epi nan gwo jounal. Pa egzanp, prezidan ti moso Sena ki rete a, Joseph Lambert, di, yo p ap ka vin mete okenn biwo referndòm nan depatman Sidès, zòn Jakmèl, kote l soti a. Si yo eseye, tout ap kraze. Nan youn atik ki parèt nan jounal Le Nouvelliste, nan dat 27 me a, Senatè Lambert di : « Lè youn gouvènman ilegal ap fè bagay ki konplètman ilegal, fòk nou antre an rebelyon e batay kont li. Alò, fòk Jovnèl fè arete senatè a! » Mezanmi, lwa rebèl monte nan tèt senatè a vre lè li kontinye ap lage pawòl flanm atè, N ap kite l pale. « M ap di pèp la li lè pou l revòlte. Fòk pèp la montre yo temèrè. Jolvnèl Moyiz konprann li temèrè. Fòk nou montre l li pa pi temèrè pase n. Mwen pral montre l kijan m temèrè nan zòn kote se mwen ki an kontwòl », kivedi nan Depatman Sidès la. Nan menm atik Le Nouvelliste la, se youn lòt senatè ki pa an fonksyon ki mande anraje.  Se ansyen senatè nan Nò a, chèf pati politik Pitit Desalin nan, Moïse Jean-Charles , k al pi lwen. Li di : « Fòk nou boule tout ekipman referandòm nan, pa etablisman lise yo ak kolèj yo, ki itil popilasyon an ». Li tou pwofite pase pran Nasyon Zini « k ap fè youn jwèt koken nan kesyon referandòm nan. Atravè UNOPS, [ki se youn branch Nasyon Zini], yo plase kòmann pou ekipman referandòm ak 20 milyon dola Leta Ayisyen te bay, tandiske y ap kritike referandòm anmenm tan ». Youn lòt senatè an fonksyon ki pale byen klè se Patrice Dumont, ki reprezante Depatman Lwès, ki gen Pòtoprens kòm kapital e kapitl peyi a tou. Li di konstitisyon a pa « otorize » Jovnèl Moyiz chanje anyen nan kostitisyon an, ale wè pou l mete l dekote jan l vle fè l la. Li di afè referandòm sa a se « le néant », youn bagay ki pa vo anyen. Si nou rive sou dat 27 jen an e ke gouvènman ilegl la kontinye ak tenten l nann, fòk se younn ou lòt : « Youn mobilizasyon jeneral » osnon « Youn jounen blanch », tout mounn chita lakay yo. Pati politik, regwoupman pwofesyonèl, adwat agòch, legliz katolik, legliz pwotestan, se tout k ap mande pou bòykote referandòm nan. Mounn yo mobilize toupatou, y ap veye anwo, anba, sou lèkote, pou veye move kou referandòm. Youn bèl egzanp se sa k pase Domon, nan komin Boukan Kare, nan zòn Mibalè. Mèkredi pase, 26 me a, ekip referandòm nan t ap òganize youn miting an sekrè nan youn lotèl nan bouk la, militan debake, yo gate sa. Menm jan bagay yo ap pase prèske toupatou depi premye siyal la te bay nan Jan-Rabèl ak Pòdpe, nan dat 5 ak 6 avril, lè pèp la te fè yo kouri san gad dèyè. Sa k pi bèl la se imilyasyon mounn referndòm yo sot pran, samdi pase, nan Grandans, nan dènye pwent Sidwès peyi a. Pèp la mare youn ekip ki te vin pou fè pwopagann pou referandòm tankou krab al remèt yo nan komisarya Lapolis. Bèl egzanp pou nou suiv toupatou. Jan sitiyasyon an ye la a, se tout mounn ki konsènen. Se konsa, ansyen Prezidan Jocelerme Privert, ki te anchaj peyi a lè eleksyon ki te ban nou Nèg Bannann nan kòm prezidan, oblije pale. Li di depi l te kite pouvwa a, li te fèmen bouch li sou sa k ap pase nan peyi a, paske fòk nou kite dirijan yo travay jansadwa. Men bagay yo rive nan youn nivo, li pa ka ret bouch be toujou. Jounal Le Nouvelliste pibliye nan vandedi, 28 me a, sa nou ta ka rele « Epit selon Jocelerme Privert ». Ansyen prezidan an eksplike ke konsitisyon 1987 la te pote anpil bon bagay pou peyi ki te sot pase prèsske 30 lane anba youn diktati ki te wete tout dwa nou te genyen antan ke mounn. Enben nouvo konstitisyon Prezidan Moyiz la pral pèmèt youn lòt diktati ki ta ka menm vin menm jan ak pa Divalye a, menm vin pèmèt youn lòt prezidan avi. Nan youn atik, nou pa ka vrèman touche tout pwen sitwayen Privert touche yo. Men li di referandòm 27 jen an se « youn  maskarad ». Prezidan Moyiz ak Joseph Jouthe epi mounn Konsèy Elektoral ilegal la, “Konsèy Konsiltatif”, illegal la tou, ki monte maskarad sa a ap responsab devan “la Haute Cour de Justice” pou lafason yo soti pou mete de kote konstitisyon prezidan te prete sèman pou l respekte e fè tout mounn respekte l la. Yo se youn bann trèt ki fèt pou anba kòd! Mezanmi, se pa nenpòt mounn ki di sa, li siyen, bay tout tit li, kive di lu pale « en connaissance de cause », jan yo di an franse. Se konsa, li bay tout atik konstitisyon an pou pwouve tou sa l di yo, epi li siyen, e m ap bay li an franse jan l parèt la : « Jocelerme Privert, 57 e Président de la République, Ancien Sénateur de la République, Ancien ministre de l’Intérieur et des Collectivités territoriales, Ancien Secrétaire d’Etat aux finances, Ancien Directeur général de la Direction générale des impôts (DGI). » Jan nou wè l la, se pa nenpòt mounn layk dis layk dat, ki di Jovnèl Moyiz ak tout ekip li a soun move pant avèk « maskarad » 27 jen an. Alò, n ap tann pou Minis Enteryè a, Gonzague Day, ak Minis Lajistis la, Rockfeller Vincent, antre ann aksyon kont tout mounn sa yo ki pale byen klè kont referandòm tèt chat yo a. Paske, Minis Day di tout « mesures » ap pran kont tout mounn k ap aji kont referandòm nan. Epi Minis Vincent al pi lwen. Nan dat 28 me, li met youn kominike deyò pou l anonse desizyon li pran pou “referandòm 27 jen an [ki] se youn dat enpòtan pou demokrasi ann Ayiti pou pèp la di Wi ou Non pou chanje konstitisyon  ki ls a.  Se dwa nou pou nou fè sa san presyon, avèk lonnètete, an tout sekirite ». Li te bay li an franse, se nou k mete l an kreyòl. Men n ap bay an franse, jan l montre grif li, sou lafason li pral aji ak mounn k ap bay pwoblèm sou kesyon referandòm nan. Men li: “La police nationale d’Haïti (PNH) et les commissaires du gouvernement sont formellement instruits afin de sécuriser le processus et de sévir avec la dernière rigueur contre tout contrevenant et fauteurs de troubles, quel que soit son appartenance politique et son statut social ». Jan nou wè l la, Jovnèl Moyiz pase mesye l yo lòd pou yo kraze brize pou referandòm nan ka fèt. Men èske pral gen ase polisye avèk gang pou fè sa konmisè gouvènman, ki fou ase, ta mande yo fè : Krabinen pèp la pou Jovnèl? Antouka, jan nou te di depi nan kòmansman, « il y aura mort d’homme! ». Men pa gen mounn ki konnen kilès ki ka tonbe an premye. M ale! Ti Renm/Grenn Pwonmennen, 2 jen 2021 Youn ti diplis : Pou mounn ki li angle, m ap mande yo chache jwenn Editoryal Miami Herald, ki parèt samdi, 29 me a, ki mete Prezidan Joseph Biden devan reyalite Ayiti a. Men tit la : « Stop pushing for elections in Haiti, President Biden, They will only make things worse.” Selon editoryal la, kivedi se pozisyon tout ekip ki anchaj jounal la, li lè, li tan, pou administrasyon Prezidan Biden nan pran sitiyasyon Ayiti a oserye, epi sispann pawòl de eleksyon lane sa. Antouka, pa avèk Moyiz opouvwa. Pawòl twò fò, machwè gonfle. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "GRENN PWONMENNEN - Pinga nou di nou pa t konnen, Ayiti sou wout chavire toutbon ! Pou nou menm, vòlò lajan peyi a, ansasinay, menm nan vwazinay bò lakay li, gang k ap opere san pwoblèm, ak bon kontak Opalè, nou te konprann se yo ki gwo pwoblèm nan peyi a. Men prezidan de fakto", "domain": "rezonodwes.com", "date": "2025-11-07 22:46:11", "url": "https://rezonodwes.com/?p=238376", "image_url": null, "xglm_generated_text_wo_prompt": "this article with similar tone. Nouvèl."}
{"title": "Matris Liberasyon : « Degèpisman legal ak Rebelyon Nasyonal pou Libere peyi a ! » - Rezo Nòdwès", "text": "Pòtoprens, 27 me 2021 Aprè 29 lanne gwo soufrans kalamite, move jesyon, trayizon, piyay ki travèse rejim makout Divalye yo, aprè pèp ayisyen an fin sèmante 29 mas 1987 pou kouri dèyè tout pratik boutdi ki pa bobo ak lespri demokrasi nan peyi a ; se avèk anpil lapèn Matris Liberasyon (ML) konstate nan 10 dènye lanne sa yo, peyi a touche bafon nan decheyans li a ak rejim payas PHTK a! Konsa, depi 7 fevriye 2021, malgre Konstitisyon 1987 la nan atik 134-2 a konstate manda gouvènman defakto PHTK a rive nan bout li ; otorite ilegal sa yo vle antere peyi a  nan yon twou san fon ki lakòz machin diktati a pèdi fren nan yon wout sans inik kote se sèl rezistans popilè ki ka frennen l! 1- Nan chapit kòripsyon : − Rejim defakto a kontinye fè gagòt nan tout administrasyon piblik la, foure men byen fon nan kès leta pou fè lobèy moun sou moun nan inogirasyon yon kannal nan maryon. − Yo rale 20,000.000 milyon dola vèt kòb kontribiyab yo pou fè Krèy elektoral la. − Yo voye Gonzague Day ak malèt lajan nan peyi etazini pou al separe nan kanpay referandòm sankoutcha. 2- Nan chapit Ensekirite, banditis deta :  − Rejim Gang Galil la debloke yon mago lajan pou separe pa sak bay milis G9 pou fè yon ti trèv sou kidnapin nan lide pou kreye kondisyon pou maskarad REFERADÒM 27 jen an.− Yon lòt kote rejim PHTK a ranfòse lapolilis la ak manm gang G9 ak gang galil pou kontinye fè masak ak represyon sou popilasyon an. 3- Nan nivo Bras diplomatik : − Mafya PHTK yo desann eskanp figi peyi a byen ba nan anboche yon dal ti raketè politik nan mete yo nan tout konsila ak anbasad Ayiti sou rekòmandasyon kòmandman milis G9 ak Gang Galil.− Se premye fwa nan listwa peyi a, diplomasi a desann nan yon eta parèy. Sa ki pa fè lonè peyi a ak tout sa zansèt yo kite pou nou kòm eritaj. 4- Nan chapit degradasyon Sosyal : − Mizè mete majorite popilasyon an ajenou. − Pwodui premye nesesite ap monte bwa, goud la ap pran anpil souflèt nan men dola la.− Pouvwa dacha popilasyon an ap diminye pandan salè ouvriye piblik kou prive pa ajiste. − San konte majorite moun nan popilasyon an ki pap leve ni lou ni lejè fas ak yon rejim defakto manfouben. 5- Nan Chapit Lasante : − Maskarad Kanaval kòripsyon Podepè a ekspoze popilasyon an fas ak viris pandemi kowona a ki te kòmanse retounen anfòs.− Kowona ap fè dega nan peyi a kounye a, pandan rejim manfouben an se zafè koutay sou vaksen lawont l ap kalkile!− Yo lage pèp Ayisyen an 2 bwa pandye devan dega Maladi a ap fè toupatou pandan Leta ensousyan an se Referandòm ki enterese l. Apre tout konsta sa yo, Matris Liberasyon dekrete nan tout peyi a apati mwa Jen an, operasyon : DEGÈPISMAN LEGAL ak REBELYON NASYONAL pou sove Konstitisyon 1987 la anba grif makout woz yo!MATRIS LIBERASYON kwè se sèl degèpisman Jovenel Moise nan palè a li pran an otaj depi 7 fevriye 2021 dèyè do atik 134 manman lwa peyi a,  ak Dechoukay Pouvwa tèt Kale a, k ap fè peyi a rale yon souf toutbon. Pou operasyon degèpisman legal ak rebelyon kontitisyonèl la posib, Matris Liberasyon mande :Pou tout fòs pwogresis ki nan sektè politik la ak nan sosyete sivil la, reyalize yon gwo konbit tèt ansanm  pou voye yon siyal lespwa pou bay mas yo ak tout pèp ayisyen ankadreman nesesè pou rive debarase peyi a ak pwazon PHTK a. Matris Liberasyon rete kwè se nan batay moun pran konsyans pou kanpe yon sosyete ki granmoun tèt li! Communication ML matrisliberasyon33@gmail.com Pòtoprens, 27 me 2021 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Pòtoprens, 27 me 2021 Aprè 29 lanne gwo soufrans kalamite, move jesyon, trayizon, piyay ki travèse rejim makout Divalye yo, aprè pèp ayisyen an fin sèmante 29 mas 1987 pou kouri dèyè tout pratik boutdi ki pa bobo ak lespri demokrasi nan peyi a ; se avèk anpil lapèn Matris Liberasyon (ML) konstate nan 10", "domain": "rezonodwes.com", "date": "2025-11-07 22:46:13", "url": "https://rezonodwes.com/?p=237104", "image_url": null, "xglm_generated_text_wo_prompt": "nue this article with similar tone."}
{"title": "Gouvènman Tèt Kale a bay konferans laprès sou dezyèm vag kowona nan peyi a - Rezo Nòdwès", "text": "Ayiti-Kovid19: Otorite lasante nan peyi Dayiti envite popilasyon ayisyèn lan pou l respekte mezi baryè ak règ ijyèn yo epi rete vijilan. « Mwen pap bay, mwen pap pran », se ak slogan sa a, otorite yo nan leta mande popilasyon an pou l veye kò l fas ak kantite moun ki enfekte e ki menm rive mouri nan dènye jou sa yo ak maladi Kowonaviris la. Nan sousi pou bay popilasyon ayisyèn lan tout detay sou gwo malè pandye sa ki sou tèt nou tout, Minis Kilti ak Kominikasyon an M. Pradel Henriquez, Minis Sante Piblik ak Popilasyon an Doktè Greta Roy Clément, Minis Afè Sosyal ak Travay la Madan Ghislaine Mompremier ak Minis Edikasyon Nasyonal ak Fòmasyon Pwofesyonèl la M. Pierre Josué Agénor Cadet, yo te pran tan pou raple divès mezi gouvènman an pran pou pwoteje tout popilasyon an tankou eta dijans sanitè an ak lót ankó pou ede nou kanpe djanm devan pandemi sa. Divès Minis ki te la yo ki te pran la pawòl, youn apre lòt, yo te ensiste sou nesesite pou tout moun pote mask, jan sa di nan dekrè sou eta dijans sanitè an, respekte règ ijyèn yo san nou pa bliye obsève distans sosyal la, ki se pi bon mwayen pou anpeche maladi an kontinye simaye nan mitan popilasyon an. Entèvansyon Minis Sante Piblik ak Popilasyon an, Doktè Marie Greta Roy Clément te santre sou kontèks epidemyolojik ak eta dijans sanitè an, san li pat kache gwo kè kase li genyen sou jan moun ki enfekte ak kowonaviris sa ap vale teren chak jou pi plis nan peyi a. Minis Sante an te mete anpil aksan sou 2 kategori moun ki enfekte e ki dwe atire atansyon tout moun. Yon kote, Doktè Greta Roy Clément fè konnen pi fò moun ki enfekte ak Kowonaviris yo se jèn épi yon lòt bò, li deklare kantite moun ki mouri pandan dènye jou sa yo se granmoun ki te soufri maladi tansyon, sik ak pwoblèm nan kè.Bò kote pa li, Minis Afè Sosyal ak Travay la anonse yo pran gwo mezi pou rive reyalize gwo travay pou netwaye biwo ONA ki nan Petyonvil ak Kominikasyon Delma a. Minis Afè Sosyal ak Travay la, Marie Ghislaine Mompremier anonse enstitisyon lap dirije an ap travay nan tèt kole ak FAES, CAS pou pote bon jan asistans bay popilasyon an pou yo kapab rive kenbe fas ak difikilte tout kalite pandan ka kontaminasyon Kovid19 yo pa sispann ogmante. Malgré ane eskolè a sanse rive nan bout li, sektè sa a se yonn pami lòt ki pi ekspoze a risk anpil kontaminasyon daprè Minis Pierre Josué Agénor Cadet. Nan sa ki gen pou wè ak Ministè lap dirije a , li te anonse ke divès gwo mezi deja tanmen pran pou rive pwoteje tout elèv ak etidyan ki ap frekante lekòl ak inivèsite yo nan moman sa a. Minis Cadet raple malgre Kovid19 la ap vale teren, yo oblije kontinye ane lekòl la pandan yap swiv yon pwotokòl sanitè pou pwoteje elèv ak pwofesè yo se nan sans sa a, Ministè a te fè soti yon sikilè ki rive jwenn tout Direksyon Depatmantal yo pou swivi ak lekòl yo. Nan kad konferans sa a ki dewoule nan sal orizon nan lotèl Montana jodi lendi 24 me an, Minis Kilti ak Kominikasyon an Pradel Henriquez fè yon pledwaye bò kote laprès pou akonpaye popilasyon an nan moman sa a. Nan menm sans lan, li pwofite felisite épi remèsye yo pou sipò yo te bay gouvènman an nan premye moman batay kont Kowonaviris la lanse a. Nap fè tout moun sonje, depi 14 me 2021, otorite MSPP yo te anonse yo dekouvri yon varyant anglè ak yon varyant brezilyen sou tè peyi Dayiti e mande popilasyon an pran anpil prekosyon paske se mèt kó ki veye kó.Daprè dènye enfòmasyon otorite nan leta yo prezante, bilan an bay yon total 292 moun mouri ak 14 037 lòt ki enfekte ak Kovid19. Pou fini Dekrè sou eta dijans sanitè an pibliye ofisyèlman nan jounal monitè, jou 24 me 2021 an. Nap raple pami divès mezi ki pran pou rive frennen Kowonaviris la nan peyi a, otorite yo dekrete kouvrefe nan tout peyi an chak swa soti 10zè nan aswè rive 5è nan maten.  On doit penser au carnaval des fleurs! J’espere que c’est dans votre programme, messieurs dames les Tet Kale! Ne nous decevez pas, bande d’ignorants! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Ayiti-Kovid19: Otorite lasante nan peyi Dayiti envite popilasyon ayisyèn lan pou l respekte mezi baryè ak règ ijyèn yo epi rete vijilan. « Mwen pap bay, mwen pap pran », se ak slogan sa a, otorite yo nan leta mande popilasyon an pou l veye kò l fas ak kantite moun ki enfekte e ki", "domain": "rezonodwes.com", "date": "2025-11-07 22:46:19", "url": "https://rezonodwes.com/?p=236612", "image_url": null, "xglm_generated_text_wo_prompt": "ntinue this article with similar tone."}
{"title": "18 ME 1803 – 18 ME 2021 : 218èm anivèsè drapo ayisyen an, senbòl endepandans ak souverènte Ayiti - Rezo Nòdwès", "text": "18 ME 1803 – 18 ME 2021 – 218èm ANIVÈSÈ DRAPO AYISYEN AN/SENBÒL ENDEPANDANS AK SOUVERÈNTE PEYI D AYITI Jedi 20 me 2021 ((rezonodwes.com))– 18 ME chak lane patriyòt Ayisyen toupatou sou Latè, ann Ayiti ak nan dyaspora a brandi Drapo yo ak tout fyète pou make Anivèsè nesans Drapo a. Yo gen rezon paske Drapo a se senbòl Endepandans ak Souverènte Peyi ak Nasyon Ayisyen an Zansèt nou yo te rive rache nan Chan Batay Zam Alamen ak Lame Endijèn la. Nou pa ka bliye gwo fanm sa a, Katrin Flon, ki te koud drapo a antanke patisipan nan gwo batay sa a.  Drapo a se senbòl Konfyans Zansèt nou yo te genyen nan tèt yo paske Drapo a kreye anvan menm dènye Gwo Batay Vètyè a ki ta pral deside VIKTWA nou sou pi gwo lame alepòk, lame Napoleyon an, yon gwo diktatè kriminèl, Wa Franse. Drapo a tou se te senbòl Puisans, Omnipotans, Fòs, Sipremasi Konbatan Vanyan nou yo sou tout fòs kolon yo. Jouk jounen jodi a, Santiman sa a pran rasin nan tout kò, tout lespri, tout nanm Pèp Ayisyen an. Nou dwe kontinye nouri, repwodui ak devlope santiman ak lespri sa a an pèmanans. Pesonn pa kapab dechouke l nan nou. Malerezman, osito nou te pran Endepandans nou an, kolon yo pat demòd. Yo te mare sosis yo ak moveje lokal, nouvo klas dominan reyaksyonè ki te emèje yo, grandon ak boujwazi a pou asasinen Papa Nasyon an, Janjak Desalin epi kraze revolisyon an. Depi plis ke 2 syèk, laplipa klas reyaksyonè yo ki pran richès ak leta peyi a ann otaj aji kont peyi a ak kont enterè fondamantal Pèp Ayisyen. Yo ekskli majorite Pèp la de tout desizyon ekonomik, politik ak ideyolojik/kiltirèl nan peyi a. Jounen jodi a, ME 2021, majorite a ogmante. Majorite a nan chif 16 milyon moun. 12 milyon ann Ayiti epi 4 milyon nan dyaspora a. Nan okazyon 218èm Anivèsè Drapo Nasyon Ayisyen an, nou gen pou poze tèt nou yon kesyon ak yon repons. Kesyon an se kouman li fè posib pou pandan 215 lane yon ti minorite zwit pran kontwòl tout richès ak leta/politik peyi a epi deside majorite a pa ladann? Kidonk, imajine nou, jounen jodi a, nou a 16 milyon Ayisyen ki kite yon ti minorite vwayou pran kontwòl 27,750 Km2 nou an! Kisa kap pase nou konsa a? Kot Ayisyen Gèrye, Militè, Konbatan, Vanyan ki te fè 1791-1804 yo e ki te bat pi gwo lame sou Latè a? Èske dòmi pran nou sou volan an?  Kilè Lwa Desalin nou, Lwa Kapwa Lamò nou, Lwa Makandal nou, Lwa Chalmay Peralt nou, Lwa Benwa Batravil nou pral danse nan tèt nou pou nou pa asepte tinèg esklav kolonize ak peyi kolon enperyalis kraze nou ak peyi nou? Kilè nap di NON a ti minorite zwit kap sèvi ak vyolans tout kalite pou oprime nou, dominen nou, eksplwate nou, reprime nou, kidnape nou ak masakre nou? Ositou, ki repons nap pote a epòk pa nou an nan 21èm syèk la an ME 2021 antanke yon jenerasyon Konbatan, Gèrye, Militè, Vanyan? Nou pa gen tan pou nap ranse, betize, jwe, plezire, bwè tafya. Nou bouke goumen pou bourik travay, chwal galonnen. Nou abitye goumen pou dòt moun pran pouvwa epi se zafè pa yo, yal regle tousèl. E nou gen lontan nap fè sa. Nou dwe fè ripti total ak bagay sa a. Li lè, li tan pou nou pran desten nou nan pwòp men nou epi vin Mèt Desten nou. Si nou menm Pèp Ayisyen abitye goumen, pran pataswèl ak mouri pou bay vakabon pouvwa, nou dwe kapab goumen pi rèd pou nou pran pouvwa kolektivman nan enterè fondamantal kolektif pa nou.  Sa mande nou òganize tèt nou yon fason otonòm pou leve defi ti minorite zwit klas dominan reyaksyonè yo, politisyen abolotcho yo, tiboujwazi reyaksyonè a ak peyi kolon enperyalis yo mete devan nou menm 16 milyon Ayisyen. Nou dwe reflechi seryezman sou sa. Nou se 16 milyon moun Vanyan anfas yon ti minorite asasen, kriminèl, kowonpi alatèt peyi a. Se espri kolektivite/espri solidarite sèl ki kapab sove nou nan sa lenmi nou yo, asavwa, klas reyaksyonè yo (boujwazi, grandon), politisyen abolotcho yo, tiboujwazi reyaksyonè a ak peyi kolon enperyalis yo mete nou an. SE SA KI LINYON SE LAFÒS LA!  Se sa ki pou ba nou PUISANS ak KONFYANS nan tèt nou pou nou ankouraje mennen batay la kolektivman jiskobou, jiska LAVIKTWA FINAL. E SE SA TOUT SANS KOMEMORASYON DRAPO A KÒM SENBÒL ENDEPANDANS AK SOUVERÈNTE NOU ANTANKE PÈP AYISYEN! GRENADYE ALASO! SA KI MOURI, NAP VANJE YO! VIV LIT OTONÒM KAN PÈP LA AK TRAVAYÈ KÒM POTOMITAN! Raoul Gérard (Kawonabo) Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "18 ME 1803 - 18 ME 2021 – 218èm ANIVÈSÈ DRAPO AYISYEN AN/SENBÒL ENDEPANDANS AK SOUVERÈNTE PEYI D AYITI Jedi 20 me 2021 ((rezonodwes.com))-- 18 ME chak lane patriyòt Ayisyen toupatou sou Latè, ann Ayiti ak nan dyaspora a brandi Drapo yo ak tout fyète pou make Anivèsè nesans Drapo a. Yo gen rezon paske", "domain": "rezonodwes.com", "date": "2025-11-07 22:46:21", "url": "https://rezonodwes.com/?p=235771", "image_url": null, "xglm_generated_text_wo_prompt": "nue this article with similar tone."}
{"title": "Prof Carly Dollin : Twòp Atò Pou Bikolò! - Rezo Nòdwès", "text": "Mardi 18 mai 2021 ((rezonodwes.com))– Trezò, kòm boul lò, drapo se fyète, se senbòl, se nanm pèp; pa nou an se bèl Bikolò. Dekò Grenadye, Ble ak Rouj tou rouj, se koulè ki raple glwa Tousen ak Kapwa Lamò. Sabò, tò ak lanmò, san zansèt nou yo te koule aflo, tout koridò, lan sid tankou lan nò. Andeyò kou lavil, fanm, gason vanyan te fè jefò pou nou te ka gen konfò ak lavi miyò. ********************************************************************** Aransò poutan kraze jefò n fenk kòmanse mantò tribò ak babò, ankò, ankò, ankò. Arebò bato ki preske chavire, transpò lanmò fè yo awoyo lan referandòm ti batkò. Pò, ayewopò, transpò, espò, blòf depi lowò rive lan bren; vòlò yo bay mantò amò. Kò san tèt, pifò lan fo ak vye defo, yo debòde pou transfòme n an Sodòm ak Gomò. ********************************************************************** Rapò yo montre ke dirijan wòklò sa yo se matadò kidnapin ak esponsò chèf lanmò. Tèminatò sa yo lakòz enpò men wòtè epi ekspò san valè; ekonomi an pran gwo sabò. Konfò nou debwate, resò nou kraze, deyò nou blaze, kò nou lage; nou fin kwachyòkò. Kòfrefò yo vid, aligatò ak konsò ap fè fòlklò lan referandòm pike kole, gaspiye trezò. ********************************************************************** Sò dis lane madiòk, mediòk sa yo fè lajenès pran gou lanmò depi lavèy rive lowò. Akò siyen pou tout, fèt senpman pou zwit; pèp kòkòb, klik sou bit kòb, gwo vòlò. Paspò, viza pou lòtbò tounen pyès lò pou talan, dyaman ak trezò sòti anba kanivò. Medò ak pitimi san gadò paske li pa te « Ouvè le kò », se lòtbò Jinyò wè ke li te fò. ********************************************************************** Dekò meleis meleo, sinagòg ak peristil ap bwase mizik Azò; pil pastè sanble divinò. Dinozò politik mande ranfò pou simen santò ak mantò; pil dòktè petadò monte abò. Koridò san koule, drapo n pran kalòt marasa lan men zòt, dyòl bòkyè ak jevèt lòtbò. Klò, fliyò, fosfò, tout melanj chimik lan swadizan sipò konkistadò, taktik pou vòlò lò. ********************************************************************** Bikolò n pran sabò. Alò, nou bezwen rekonfò, jefò Jinyò ak Senyò pou yon lòt esò. Le Nò ak tout arebò montre dezakò lan mande antere vye referandòm tèt san kò. Tenò referandòm, majò lanmò, wè bòkò, rele lwa lan bouda sikomò, pou fòse akò. Pòkò, jouk kibò? Kilè apò Lendò ak Mezidò? Zonbi krache sou kò n ? Nou pa lèmò. ********************************************************************** Aransò, Aligatò ak Labradò ki pou antò; Bikolò n dwe pran esò; Bondye pifò! Carly Dollin carlydollin@gmail.com Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mardi 18 mai 2021 ((rezonodwes.com))-- Trezò, kòm boul lò, drapo se fyète, se senbòl, se nanm pèp; pa nou an se bèl Bikolò. Dekò Grenadye, Ble ak Rouj tou rouj, se koulè ki raple glwa Tousen ak Kapwa Lamò. Sabò, tò ak lanmò, san zansèt nou yo te koule aflo, tout koridò, lan sid tankou", "domain": "rezonodwes.com", "date": "2025-11-07 22:46:23", "url": "https://rezonodwes.com/?p=235582", "image_url": null, "xglm_generated_text_wo_prompt": "ontinue this article with similar tone."}
{"title": "Danje ! Eleksyon 2021 avèk Jovenel Moise : « Yon katastròf anonse ke Ayiti dwe evite », dapre konsiderasyon teknik yon ansyen Konsiltan nan KEP - Rezo Nòdwès", "text": "Le psychologue haitien Jean Samieux St Fleur, ancien consultant au Conseil Électoral Provisoire, tire la sonnette d’alarme et répète à qui veut l’entendre et comprendre que les élections générales de 2021, avec le dictateur Jovenel Moise : c’est « la chronique d’une catastrophe annoncée », et il voudrait à partir d’une longue réflexion et analyse, prier les haitiens de ne pas renoncer aux moindres efforts d’empêcher les conzés [Jovenel Moise, Michel Martelly, Claude Joseph, Mathias Pierre, Léon Charles, Bocchit Edmond, « le 4e PM de facto à venir », UNOPS, Ti rès Sena-a, CEP-Dermalog, Joseph Lambert, Dieuseul Desras Simon…] accomplir leur forfait. Jean Samieux St Fleur, Sikològ, Ansyen Konsiltan nan Konsèy Elektoral Provizwa (KEP). Pale Eleksyon nan Peyi dAyiti nesesite yon Istorisite tankou : Tout Eleksyon Konsèy Elektoral Pwovizwa (KEP) rive fè depi 1987-2016, wòl Ofis Nasyonal Idantifikasyon (ONI), wòl Regis Elektoral la (RE) jwe nan Eleksyon, Kantite moun ki te vote nan kat (4) dènye Eleksyon yo, Kantite moun ki ta dwe vote nan Elekson 2021 yo, Katografi Elektoral la, Sitiyasyon sant vòt yo, Anvironman sant Vòt yo ak Lojistik pou Eleksyon yo. Apre nou fin gade tout paramèt sa yo nap wè si li pa tap pi enpotan pou Ayiti ta evite katastròf Elektoral 19 Septanm kap vini la? Mercredi 12 mai 2021 ((rezonodwes.com))– Ayiti se yon Peyi ki konnen anpil moman ki boulvèsel nan Istwa Politik li tankou : Nominasyon, Koudeta, Proklamasyon, Eleksyon elatriye. Soti 1957 rive 1986 se Oganis Jesyon Elektoral Gouvenmantal (OJE) ki te sou lobedyans Ministè Enteryè ki te konn òganize Eleksyon nan Peyi a. Apre depa Ansyen Diktaktè Jean Claude Duvalier, Konstitiyan yo te antann fòk gen yon Enstans Endepandan ki pou fè Eleksyon yo. Nan konstitisyon 1987 la yo te prevwa yap kreye yon Konsèy Elektoral Provizwa ki te dwe la sèlman pou te òganize premye Eleksyon Demokratik yo ki te dwe kite plas li pou yon Konsèy Elektoral Pèmanan malerezman li poko janm rive tabli.Konsèy National Gouvenman (KNG) te piliye yon arete 21 Me 1987 se premye fwa Ayiti te pral gen yon Enstans endepandan pou òganize Eleksyon lib ak demokratik nan peyi a. Depi Endepandans nou an 1804, Ayiti pral konnen premye Eleksyon Demokratik li an Novanm 1987 ki te pral avòte ak yon masak nan Riyèl Vayan. Depi lè sa nou rantre nan yon Tranzisyon ki pa janm fini pliske nou toujou ap fè Eleksyon pike kole, poun repete Claude MOISE. Poutan, objektif la daprè konstitisyon 1987 la se poun te ka gen yon lòt Leta. Depi 1987, pou anpil rezon, Klas Politik la, tout tandans ki ladanl yo ak tout Aktè isit kou lotbò dlo pa rive fè dekole Nouvo Rejim Politik la nan Operasyon Elektoral ki reyisi vre.Dezyèm Eleksyon yo pral fèt 17 Janvye 1988 kote pral genyen yon koudeta an Jen 1988 ki pral efase ak yon lòt koudeta nan menm ane a. Pral gen yon Protokòl Akò ki siyen ak Asanble Konsètasyon an, yon Rasanbleman pou Sikonstans lan ki tap batay kont Koudeta a ki fome ak yon Ansanm Oganizason Politik tankou KONAKOM, ANDP, PDCH, PUCH ak yon goup Onè ak Respè Konstitisyon an ki te anime ak Pè Antoine Adrien, yon moun ki te trè aktif nan Mouvman Demokratik yo ki pral jwenn demisyon Jeneral Avril 10 mas 1990 kote yo pral fòme yon Gouvènman Provizwa ki pral dirije ak Jij Ertha Pascale Trouillot, 13 Mas 1990. Pral gen yon Twazyèm Eleksyon 16 Desanm 1990; Eleksyon jeneral sa ki pral reyisi avèk Patisipasyon yon Ansanm Pati Politik men ki pat fini. – Malgre sa, nou pral gen yon lòt koudeta 30 septanm 1991 kont Ansyen Prezidan Jean Bertrand Aristide.Katriyèm Eleksyon yo pral fèt nan lane 1995 pou renouvle Chanm Depite, 2/3 Sena, Kolektivite Teritoryal ak Prezidan. Eleksyon sa fèt sou tout lane 1995 lan men san patisipasyon Opozisyon an nan 2e tou akoz dezakò yo te genyen ak Lavalas. Senkyèm Eleksyon yo pral fèt Me 2000 kote Opozisyon an rasanble nan Konvèjans Demokratik ak Kominote Entènasyonal la pat dakò ak rezilta Eleksyon sa yo. Konsekans Eleksyon sa yo pral peze anpil sou Prezidans Aristid la kap chèche Lejitimite kote plizyè misyon OEA pral vini, prèske yon ventèn sòti 2001 pou rive 2004, 29 fevriye 2004 Jean Bertrand Aristide kite peyi a anvan fen manda l la. Sizyèm Elekyson yo pral fèt an 2006 kote Konsèy Elektoral Provizwa (KEP) pral eli Rene Preval san pa gen 2e tou poutan pou anpil moun 2e tou a te dwe fèt ant Preval ak Manigat. Men, preval reyisi fè manda a konplè menmsi li rive fè yon Eleksyon ki se Setyèm Eleksyon an 2010 ak anpil difikilte ki te pral paralize peyi a pandan yon pil tan avan USA vin di se Michel Martelly ki prezidan. Uityèm Eleksyon yo pral fèt 2015 kote gen yon eskandal koripsyon, vòt zonbi sou Gouvènman Martelly a nan sousi pou te met Jovenel Moise Prezidan. Opozisyon an pral kanpe pou di non, kote yo kreye G8 (8 Ansyen Kandida ki te vini apre Jovenel yo). Mobilizasyon sa pral pèmèt Eleksyon sa pa fini kote te pral gen yon lòt Prezidan Provizwa ki pral eli nan yon Eleksyon 2em degre ki fèt nan Sena.Apre yon Akò ak tout Aktè yo, Prezidan Provizwa pral nome yon Konsèy Elektoral epi kreye yon Komisyon Verite ki pral mande pou anile tout Eleksyon ki te fèt yo.Sou Sis (6) kenkena (1987-2016) yon sèl Eleksyon, 2e manda Preval la (2006-2011) kote tibilans politik yo te epaye, malgre te gen gwo mobilizasyon kont grangou kloròks. Poutan nou konnen pou piti 21 Konsèy Elektoral Provizwa soti 1987 pou rive 2021 ki rive fè 8 Eleksyon ki akseptab. Sepandan, aktè Politik yo ak sosyete Sivil la souvan kolabore nan deziyasyon manm yo.Konsèy Elektoral Pwovizwa Jiyè 2020 an se sèl KEP ki moute san okenn konsansis ant aktè politik yo ak Sosyete sivil la kote tout moun ki ladanl yo reprezante pròch pouvwa a. Dayè menm sèman Lakou Kasasyon pat pèmèt yo prete pliske li estime yo mal nome. Anplis, Kou Siperyè Kont ak Kontansye Administratif pa dakò siyen kontra ak yo pliske yo estime dosye yo pa konplè. Pou anpil moun se kondisyon materyel egsistans yo yal Chanje men se pa sosyete a yo al itil vre pliske chak konseye Elektoral koute leta yon fòtin, swa 1 milyon 630 mil goud ak 500 dola meriken chak mwa ki repati konsa:Salè mansyèl: 240 000 goud Pèdièm anndan peyi a: 15 000 goud Pèdièm lotbò: 500 dola merikenFrè divè: 80 000 goudFrè kabinè 600 000 goud si konseye a pa nan biwoKat telefòn: 25 000 goudGaz: 25 000 goudPrim ris: 45 000 goudFrè mansyèl :600 000 goudMalgre sa, yo kwè yo ka avanse nan projè yo a.Ofis Nasyonal Idantifikasyon (ONI) se yon projè ki te rive reyalize an 2005. Gouvènman enterimè a te deside mete sou pye yon sistèm Jesyon Idantifikasyon Nasyonal. Kat Idantifikasyon Nasyonal lan te gen plizyè Aplikasyon : li te yon kat idantifikasyon, yo te itilize l pou vote, li te vin pran plas kat idantifikasyon fiskal DGI te konn bay la. DGI bay konnyea matrikil fiskal.Selon IHSI, chak ane peyi a konnen pou pi piti 240 mil nouvo Sitwayen, Sa vle di moun ki gen laj pou vote. ONI la poul fè kat ki pèmèt moun vote. Men koman prosesis la ye :Konsèy Elektoral la ekri ONI li mande l poul voye Regis Elekoral la pou li. Regis Elektoral la fèt ak yon ansanm done yo retire nan Regis Idantifikasyon ONI an epi yo voye l bay KEP a. Regis sa fèt ak non, siyati , nimewo idantifikasyon, kote moun lan fèt ak kote l rete.Tout Elektè KEP a ap enskri sou lis Elektoral la dwe fèt pou pi ta 90e jou avan Eleksyon yo. Sa vle di si ap gen Eleksyon 19 Septanm 2021 moun yo dwe fin enskri 19 Jen, pase delè sa, Regis la femen, KEP a paka enskri okenn moun ankò. Tout sitwayen, pou yon rezon oubyen yon lòt ki deside chanje kote yo konn vote gen pou devwa ale nan biwo Regis Elektoral la poul bay kotel vle vote a pou yo fè sa pou li.Konnyea depi KEP a fin gen Regis Elektoral sa li prepare yon lis Elektoral Jeneral (LEG) ki gen Non ak siyati moun kap vote yo ak lis Elektoral chak komin (LEK), chak Seksyon Kominal (LESK) Sant Vòt (LEKV) ak Biwo Vòt (LEBV). Nan Eleksyon 2000 yo te gen 3 959 571 moun ki te sou lis Regis Elektoral la, pou lane 2010 te genyen 4,5 milyon Elektè, pou 2015 nou te gentan nan 6 milyon Elektè epi sin kondidere chak ane nou gen 240 mil nouvo sitoyen selon IHSI pou jodya nou ta dwe genyen ant 7 à 7,5 milyon moun ki gen laj pou vote.Men kantite kat Idantifikasyon Nasyonal ONI bay deja pou tout Peyi a jiska 30 Avril 2021 :Sid : 238 881, Sidès : 169 715, Lwès 1 419 65, Nodwès : 198 945, Nò : 300 587, Nodès : 158 099, Grandans : 140 087, Nip : 95 248, Sant : 210 070, Amerik : 143 ki bay yon total 3 226 289 kat idantifikasyon inik. Nan yon Konsèy Minis nan mwa Avril 2017 projè lwa pou fè kat sa yo te adopte. 4 lane apre ONI poko livre mwatye nan kantite kat yo ta dwe bay la. Sa vle di gen mwens moun ki gen kat pou vote nan Eleksyon 2021 yo ke Eleksyon 1990 yo. Kisa katografi Elektoral la ye ? Se mwayen KEP a itilize poul fè dekoupaj Elektoral, fason yo dekoupe teritwa an Sikonskripsyon Elektoral ki yo menm etabli sou yon espas ki kouvri : a) Ansanm Teritwa Nasyonal la pou Eleksyon Prezidan yo. b) Depatman pou Senatè yo. c) Kolektivite Minisipal pou Depite yo. d) Komin pou Majistra. e) Sant vil pou Delege vil. f) Seksyon kominal pou Kazek ak Azek. Nan koze Eleksyon gen 42 Awondisman ki repati an 119 Sikonkripsyon Elektoral. Lwès gen pou kont li 5 Arondisman Elektoral: Akaye, Lagonav, Lewogàn, Kwadèboukè ak Pòtoprens ki yo menm gen 21 sikonskripsyon Elektoral.1è Sikonskripsyon – zòn nò Pòtoprens gen : La Salin, Wout Delma (kote Sid jiska Delma 2) kote Wès Kriswa, Miso, Boudon, kote Nò Avni John Brown, Lali (kote nò); Plas Maron Enkoni, Ri dè Kazèn. 2èm Sikonskripsyon – zòn Ès Potoprens gen : Boudon (kote sid), Kanapevè, Bwa patat, Pako, Kafou Fèy, Lali (kote sid), Ri Monseyè Giyou (kote mòn lopital). 3èm Sikonkripsyon – zòn sid gen : zòn ri Dèkazèn, (kote Sid Monseyè Giyou (kote pòtay Lewogàn), Bòlòs, Breya, Matissan, Soudal jiska fontamara 43.1e, 2em ak 3em Sikonskripsyon Elekoral Pòtoprens gen pou piti 60 Sant Vòt.Petyon vil gen 25 Sant Vòt.Taba gen 11 Sant Vòt. Delma gen 38 Sant Vòt. Kwadèboukè gen 27 Sant Vòt. Site Solèy gen 8 Sant Vòt. Kafou gen 43 Sant Vòt.Gantye gen 12 Sant Vòt.Tomazo gen 10 Sant Vòt. Nou pran kèk komin ki parèt a klè ki dirije pa yon ansanm Gwoup Ame epi kap teworize Popilasyon a tankou : G9 dirije 1e,2e,3e sikonskripson. 400 marozo dirije Gantye, Tomazo, Kwadeboukè. Isca dirije Site Solèy, ISSA dirije Taba, Ti Grèg dirije Petyon vil elatriye. Depatman lwès la gen 384 Sant Vòt (CV) egal 2 560 Biwo Vòt (BV) ki reprezante 30 % Elektora Nasyonal la ki vo 6 Depatman Elektoral tankou : Nip, Grandans, Nodès, Nodwès, Sant ak Sidès pliske Lwès se Depatman moun toujou plis vote depi nan Eleksyon demokratik 1990 yo . Depi nan Eleksyon 2000 yo Konsèy Elektoral Provizwa a (K.E.P) te gen yon ansanm Sikonskripsyon Elektoral yo te konsidere tankou zòn wouj paske te kòmanse gen gwo problèm ki rive kote sa yo . Chak Eleksyon ki rive li vin pi grav. Nan Eleksyon 2010 yo problèm yo te pi grav tankou boule BEK, boule CV kote gen kèk zòn ki pat menm gen reprezantan tankou Sikonskripsyon Elektoral Abriko/Bonbon nan lane 2010. Gen lòt Sikonskripsyon Eleksyon yo te oblije refèt, genyen ki te oblije tann rapo CIEV la tankou : Monben Kwochi, Pilat, OBòy, Tèrye Wouj, Kanperen/Manich, elatriye. Lè n konsidere Lojistik Eleksyon yo se sou kont UNOPS yo te ye ak sipò MINUSTA ki te bay anpil problèm akoz jesyon bilten yo ki pat fèt byen. Leta te oblije bay Polis Nasyonal la responsablite sa malgre li tap viv moman difisil nan feblès ak enpwisans li fas ak bandi poutan jodia sa pi mal . Lè n konsidere enstans ki la pou deside sou tout konfli ki genyen nan Eleksyon yo depann Biwo Kontansye Elekroal Kominal (BKEK), Biwo Kontansye Elektoral Depatmantal (BKED) ak Biwo Elektoral Nasyonal (BKN) sa vle di nan tout kontestasyon yo ap gen pou piti yon manm swa BEK, BED ou KEP kap sieje pou tranche sou kontestasyon yo. Poutan, tout Klas politik la ak sosyete sivil la konteste tout manm BEK, BED ak KEP . Lè n konsidere gagòt ki te fèt nan Eleksyon Preval la nan deloje Sant Vòt Site Solèy pou te metel sou pis nan Building 2004 la pliske espas sa pat ka pran tout 36 Biwo Vòt yo epi moun yo tap soti lwen. Nou rann kont delokalize Sant Vòt yo pap pèmèt problèm lan rezoud okontrè li se yon lòt sous problèm. Mete sou sa, ONI pap gentan bay menm 60 % nan Kat Elektoral yo nan lantè li genyen pliske depi 4 an li pat fè mwatye kat sa vle di se pa nan 2 mwa lap ka bay rès yo . Lè n kondidere gen pou pi piti 10 komin nan Lwès la kote kandida pap ka fè kanpay akoz gang ki achte zòn sa yo lajan kontan . Anplis, rekritman pou pèsonel vakatè yo fèt nan fènwa total poutan se moun sa yo ki premye may nan chèn Eleksyon an. Nou kwè menm bagay yo pral repete tankou : moun vote plizyè fwa, anpil moun pral vote sou pwosè vèbal ki pral bay yon vag protestasyon. Lè n konsidere Swa nap gen yon Peyi ki pral dirije ak anpil prezime gang ki pral vin legal epi ki pral benefisye iminite pòs la bali epi li plis posib pou Eleksyon yo kraze ki pral debouche sou yon lòt kriz kote menm sitiyasyon sa yo pral kontinye. A mwens ke Eleksyon yo ta fèt san depatman Lwès menmsi nou konn anpil Depatman ki gen menm problem yo tankou; Latibonit, Nò elatriye. Poutan, nou konnen anpil Sektè nan Opozisyon an pap mache nan lojik Eleksyon jan peyi a ye la dayè yo pa rekonèt KEP sa ki pral debouche sou menm kriz 2000,2015 yo . Pou tout rezon sa yo Nou kwè Ayiti dwe kanpe tankou yon sèl moun pou evite katastròf sa ki anonse 19 Septanm kap vini la. Bibliografi : 1) Un pas en avant, Deux pas de côté. Chronique des années 2004-2008, Claude MOISE. 2) Baz done Regis Elektoral. 3) Alter presse, publié 1er Feb 2006. 4) HL/Haïti Libre5) Contribution aux réflexions portant sur l’institutionnalisation du Conseil Électoral Permanent en Haïti. Sous la direction de Me Woldson Bertrand. Jean Samieux St Fleur, Otè Téléphone : 34 77 78 56 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Le psychologue haitien Jean Samieux St Fleur, ancien consultant au Conseil Électoral Provisoire, tire la sonnette d'alarme et répète à qui veut l'entendre et comprendre que les élections générales de 2021, avec le dictateur Jovenel Moise : c'est \"la chronique d'une catastrophe annoncée\", et il voudrait à partir d'une longue réflexion et analyse, prier les haitiens", "domain": "rezonodwes.com", "date": "2025-11-07 22:46:25", "url": "https://rezonodwes.com/?p=234777", "image_url": null, "xglm_generated_text_wo_prompt": "Continue this article with similar tone."}
{"title": "Dwayen Fakilte Lengistik la fache : »Nouvo paspò a dwe bileng! » - Rezo Nòdwès", "text": "NÒT POU LAPRÈS Nouvo paspò a dwe bileng Madi 11 me 2021 ((rezonodwes.com))– Fakilte Lengwistik Aplike, Inivèsite d Eta d Ayiti, konstate Leta ayisyen mete yon nouvo paspò an sikilasyon. Paspò sa a pote mansyon « Communauté Caribéenne ». Sa vle di moun ki sèvi ak li yo se sitwayen Karayib la. Ayiti manm « CARICOM » depi 2002. Yon fwa ankò, avèk nouvèl desizyon sa a, otorite Leta yo kontinye fè peyi a fè gwo bak nan domèn respè dwa lengwistik chak grenn Ayisyen. Moun ki suiv konpòtman Leta ayisyen nan kesyon ki konsène lang kreyòl la byen kapab wè Leta sa a toujou bliye lang kreyòl la lè li ap pran desizyon ki gen anpil enpòtans. Pa egzanp, tout biyè lajan (10 goud, 50 goud, 100 goud, 250 goud ak 500 goud) bileng, esepte biyè mil (1 000) goud la, dayè, ki gen plis valè. Lè nou konsidere se dènye biyè Leta mete an sikilasyon, nou kapab konprann nou fè bak nan sans sa a. Se kon sa tou, nan nouvo Kat Idantifikasyon Nasyonal la, an jeneral, tay lèt tèks an franse yo pi gwo pase tay sa ki an kreyòl yo. Lè paspò a pa te gen mansyon « CARICOM » nan, li te bileng (« REPUBLIQUE D’HAITI – PASSEPORT » ak « REPIBLIK D AYITI – PASPÒ »). Ki sa ki ta ka fè li pa bileng kounye a? Èske otorite Leta yo panse fòk nou retire kreyòl la nan paspò a pou n ka patisipe nan « Communauté Caribéenne »? Fakilte Lengwistik Aplike mande otorite Leta yo pran dispozisyon pou korije gwo erè sa a. Yo dwe rantre livrè ki deja enprime yo pou mete enfòmasyon yo an kreyòl tou. Fòk politik konsidere kreyòl la tankou rad drive a sispann! Kreyòl la p ap dòmi deyò fwa sa a ! Pou dekana Fakilte Lengwistik Aplike Renauld GOVAIN Dwayen Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈS Nouvo paspò a dwe bileng Madi 11 me 2021 ((rezonodwes.com))-- Fakilte Lengwistik Aplike, Inivèsite d Eta d Ayiti, konstate Leta ayisyen mete yon nouvo paspò an sikilasyon. Paspò sa a pote mansyon « Communauté Caribéenne ». Sa vle di moun ki sèvi ak li yo se sitwayen Karayib la. Ayiti manm « CARICOM » depi 2002.", "domain": "rezonodwes.com", "date": "2025-11-07 22:46:27", "url": "https://rezonodwes.com/?p=234614", "image_url": null, "xglm_generated_text_wo_prompt": "ontinue this article with similar tone."}
{"title": "Yon alyans global nan kan pèp la nesesè nan moman sa - Rezo Nòdwès", "text": "(Kontribisyon yon Patriyòt nan Deba Nasyonal kap fèt yo) Gen yon kesyon ki poze ak deplizanplis fòs, deplizanplis ijans nan Kan Pèp la. Se ALYANS GLOBAL KAN PÈP LA. Pou nou byen vanse nan Alyans nan Kan Pèp la, li nesesè nou fè 2 bagay: premyèman, nou fèt pou nou byen konnen kilès ki zanmi nou nan Kan Pèp la, ak kilès ki lenmi nou. Aparamman, klas sosyal ki zanmi nou se sila ki nan menm sitiyasyon, kondisyon materyèl lavi ak nou e ki pa trayi nou. Sa vle di se pa tout moun ki nan klas sosyal ki nan menm sitiyasyon ak nou ki zanmi nou. Pa ekzanp, lè nou gade sa kap pase nan katye popilè yo, nou wè jan lenmi klas nou yo sèvi ak de moun ki nan loumpenn pwoletarya a (moun deklase yo, moun sanzetadam yo), epi  soupwoletè ak tiboujwa reyaksyonè ki nan di, afèpabon pou mete kanpe gang ame, asasen, kriminèl kap plede masakre nou osèvis rejim sanginè a, ak osèvis klas reyaksyonè yo tankou boujwazi a, grandon yo ak dominasyon peyi kolon enperyalis yo. Gang sila yo menmsi yo nan klas sosyal ki nan menm kondisyon lavi ak nou, yo pa zanmi nou, e se lenmi nou yo ye, fondamantalman paske yo chwazi mete tèt yo osèvis kan lenmi nou yo pou toupizi nou, kraze nou. Ositou, lenmi nou yo se tout klas reyaksyonè ki kanpe anfas Kan Pèp la pou kenbe nou nan mizè ekstrèm la, oprime nou, dominen nou, eksplwate nou, peze souse nou, ak masakre nou. Lenmi nou yo se klas dominan reyaksyonè (Lelit yo/oligachi a/otokrat yo/diktatè yo) ki regwoupe nan Blòk Opouvwa a tèlke boujwazi konpradò a (enpò-ekspò ak soutretans/zòn franch), boujwazi biwokratik la (Granmanjè kap souse leta a), grandon yo (nan kanpay yo), tiboujwazi reyaksyonè a ak politisyen abolotcho yo. Yo tout mare sosis yo ak peyi kolon enperyalis yo pou dominen-eksplwate ak kraze peyi a ak kraze Pèp Ayisyen an. Dayè, se yo menm ki mete nou nan twou nou ladann lan, nan yon sosyete an dekonpozisyon ak pourisman akselere. Lenmi nou yo sèvi ak fòs represif tout kalite pou kraze nou, arete nou, vyole dwa demokratik nou, ak touye nou. Yo sèvi ak lapolis pou badijonnen nou ak gaz lakrimojèn, tire bon bal sou nou lè nap fè pikèt, sitin, manifestasyon demokratik pasifik. Yo sèvi ak bandi, gang ame asasen, kriminèl tankou federasyon gang g9 la pou kidnape nou ak masakre nou nan katye popilè yo tankou Lasalin, Bèlè, Site Solèy, Tokyo, Kafoufèy, Kafou Marasa, Gresye, Raboto, elatriye. Yo sèvi ak dòt fòs represif tankou lame po bannann la, bsap, ani elatriye kont Pèp Ayisyen. Nan kanpay yo, grandon yo sèvi ak lapolis, azèk, kazèk epi òganize gang ame asasen, kriminèl tou pou ede yo vòlò tè peyizan yo, mete yo deyò sou tè yo epi reprime ak asasinen yo de fason jeneral. Sepandan, zanmi nou yo nan Kan Pèp la se veritableman klas sosyal ki domine/eksplwate epi kap viv nan menm kondisyon lavi ak nou, ki kanpe bò kote nou,  epi ansanm ak nou ap batay pou chanje kondisyon lavi nou kolektivman. Klas sosyal sila yo nan Kan Pèp la se Peyizan Pòv, Dimwatye, Vann Jounen, Peyizan Mwayen, Ouvriye Agrikòl  nan Kanpay yo, e nan Vil yo, gen Ouvriye nan Atelye yo, Ouvriye nan Soutretans yo, Travayè tout kalite tankou bòs mason, chanpant, ebenis, pechè pwason, machann, soupwoletè yo tankou bouretye, changn, epitou gen Tiboujwazi defavorize a ki ralye a Lit Otonòm global Mas Popilè yo. Se nan mitan klas sosyal sila yo konstriksyon alyans solid la dwe fèt. Dezyèmman, nou dwe defini konkrètman pwen santral ki kapab pèmèt nou konstwi alyans nan Batay Kan Pèp la. La a, nap gade omwen 7 pwen brilan nou ta ka travay sou yo darachpye, san pèdi tan nan jou kap vini la yo. 7 Pwen sila yo se: 1)   RESTORASYON ENDEPANDANS-SOUVERÈNTE PEYI A SOU BAZ ANTI KAPITALIS ENPERYALIS (Tout 27,750 Km2 a ki enkli Lil Lanavaz) 2)   LIBERASYON-SOUVERÈNTE NASYON AN 3)    EMANSIPASYON-LIBERASYON PÈP LA KONT OPRESYON, DOMINASYON AK EKSPLWATASYON 4)   SOLIDARITE NAN MITAN KAN PÈP LA AK SOLIDARITE ENTÈNASYONAL AK LÒT PÈP TRAVAYÈ NAN MOND LA, YON DIPLOMASI SOLIDARITE MONDYAL/ENTÈNASYONALISM 5)   RESTORASYON MAK FABRIK NOU KÒM BON SÒLDA, BON KONBATAN, BON GÈRYE VANYAN KOLEKTIF AK WOT MORALITE (Nan lespri Atik 9 Konstitisyon 1805 Desalin la) 6)   DEMOKRASI POPILÈ NAN ENTERÈ KAN PÈP LA AK TRAVAYÈ  KÒM POTOMITAN 7)   ÒGANIZASYON OTONÒM KAN PÈP LA NAN OTONOMI NOU PARAPÒ A KLAS DOMINAN REYAKSYONÈ YO, POLITISYEN KAP DEFANN KAPITALISM LA AK PEYI KOLON ENPERYALIS YO. 7 Pwen Alyans Minimòm sila yo kapab sèvi de Zouti Pratik pou tout klas sosyal ki nan Kan Pèp la omwen koumanse demare ak solidifye Rapò ak Relasyon ant yo nan pèspektiv Konstriksyon Alyans Kan Pèp la. Andotre tèm, tout moun konsyan, òganizasyon/klas sosyal ki nan Kan Pèp la kapab konsidere 7 Pwen sila yo, entegre yo ak entènalize yo nan pwogram yo, nan lespri yo, nan Pratik yo. Sa tap fasilite Rapwochman Politik ak Ideyolojik ant yo kòm de objektif nou ka atenn rapidman pou debouche sou ALYANS MINIMÒM nap chache pou de Pratik Minimòm an komen nan Kan Pèp la. Sa kanmenm koresponn a Prensip, “Mache Separeman, Frape Ansanm” la! Sa mande nou rive siyen yon AKÒ POLITIK an Prensip ak sou aplikasyon 7 Pwen yo. 7 Pwen yo anfèt konstitye Pwen Ripti nou ak sistèm neyokolonyal pouri a ak akayik la. Tout sa ki di la yo valab pou ni moun ki sou rezo sosyo tankou Facebook, Twitter, WhatsApp, Telegram, Signal, ak Listserv yo. Yo valab tou pou tout militan kap goumen kolektivman dirèkteman sou tout TEREN BATAY swa nan peyi a, oswa nan dyaspora a. Tout deba, diskisyon, dyalòg kolektif nap fè dwe santre sou 7 pwen sila yo pou nou pa tonbe nan divèsyon ak dilatwa lenmi a ap lage anba pye nou pou fè nou bite ak pèdi tan. E nou pa dwe tonbe nan plenyen nonplis ki pap mennen nou okenn kote. Sispann PLENYEN! METE PYE NOU NAN DLO! Ann mete kanpe òganizasyon apwopriye ki koresponn a sa moman an mande de nou yo! San òganizasyon politik otonòm Mas Popilè yo, pa gen ni demokrasi popilè, ni eleksyon lejitim! Mezi òganizasyon nou, mezi Pouvwa nou! Si nou rive konsantre nou sou 7 pwen sa yo, e rive difize yo pa tou lè mwayen ke nou dispoze e kapab, nap rive ranmase ak konstwi fòs materyèl nesesè pou fè fas kare a tout fòs reyaksyonè yo, tout fòs egoyis yo, tout fòs endividyalis yo, tout fòs mesken yo, tout fòs kowonpi yo, tout fòs fènwa yo, tout fòs asasen yo, tout fòs kriminèl yo, tout fòs anti Pèp yo.  7 Pwen sila yo se chimen ripti total ak tout fòs reyaksyonè anti chanjman nan sosyete a. E 7 Pwen yo se zouti konstriksyon òganizasyon otonòm Mas Popilè yo, Kan Pèp la. Pèp Ayisyen an mennen anpil batay deja nan tan resan yo si nou sèlman pran kòm ekzanp ak pwenn depa Soulèvman Demokratik Popilè Espontane ki te fèt 6-7 Jiyè 2018 yo. An pasan pa ansanm Gwo mouvman, Gwo manifestasyon demokratik masif ki fèt nan tout peyi a kote plizyè milyon moun monte sou teren politik la, pile beton an, peyi lòk, grèv nasyonal pou rive jouk jounen jodi a. Nou dwe tire leson de tout Pratik, tout aktivite, tout mouvman sila yo epi konsolide aspè pozitif ladan yo. Se òganizasyon otonòm nou yo kap pèmèt nou tire leson yo pi byen epi pèmèt nou ale pi lwen ak pi pwofon nan batay nou yo. Kan Pèp la dwe òganize yon Tranzisyon Otonòm. NOU DWE PRAN KONTWÒL LARI A. LARI A DWE RELE NOU CHÈMÈT, CHÈ MÈTRÈS JISKASKE NOU JWENN SA NAP CHACHE A! SA MANDE NOU FÈ SOLIDARITE YOUN AK LÒT A TOU MOMAN EPI VEYE YOUN SOU LÒT A TOU MOMAN. SA MANDE NOU ÒGANIZE TÈT NOU! Nou nan wout la deja e nap chache louvri plis pasaj toujou. 7 Pwen yo ap pèmèt KAN PÈP la rive konstwi yon lidèchip òganik konsekan nan tout peyi a, an BON SÒLDA, ak bonjan liy klè  kap kapab gide pousuit lit yo nan enterè mas fondamantal yo jiskaske nou rive a destinasyon nou ki se VIKTWA FINAL LA. Se apati de la, nap kapab konstwi yon lòt peyi, yon lòt nasyon, yon lòt lavi ak yon lòt Lavni, yon BYENNÈT KOLEKTIF ak DEMOKRASI POPILÈ sou Tè d Ayiti. Se la menm nou vle rive! Se la pou nou rive kanmenm! Kenbe OBJEKTIF SA A NAN LESPRI NOU NAN TOUT ÒGANIZASYON NOU YO A TOU MOMAN! Raoul Gérard Kawonabo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "(Kontribisyon yon Patriyòt nan Deba Nasyonal kap fèt yo) Gen yon kesyon ki poze ak deplizanplis fòs, deplizanplis ijans nan Kan Pèp la. Se ALYANS GLOBAL KAN PÈP LA. Pou nou byen vanse nan Alyans nan Kan Pèp la, li nesesè nou fè 2 bagay: premyèman, nou fèt pou nou byen konnen kilès ki zanmi", "domain": "rezonodwes.com", "date": "2025-11-07 22:46:29", "url": "https://rezonodwes.com/?p=233311", "image_url": null, "xglm_generated_text_wo_prompt": "with similar tone."}
{"title": "Nòt Evèk Katolik peyi Dayiti yo kont kidnapin - Rezo Nòdwès", "text": "“Sekou nou se nan men Granmèt la li ye” (Sòm 124, 8) Mardi 13 avril 2021 ((rezonodwes.com))—- Se avèk anpil endiyasyon ak revòlt nou aprann bandi kidnape 4 Pè kominote Sen Jak : Pè Evens Joseph, Pè Michel Briand (Fransè), Pè Jean Nicaisse Milien, Pè Joël Thomas ; yon Pè Achidyosèz Kapayisyen : Pè Hugues Baptiste ; 2 relijyez : Sè Anne Marie Dorcelus (Sè Sent Terèz) ak Sè Agnès Bordeau (Fransèz nan kominote La Pwovidans) ak 3 fidèl layik, manm fanmi Pè Jean Arnel Joseph: Madan Oxane Dorcelus (Manman li), Madmwazèl Lovely Joseph (Sè li) ak Mesye Welder Joly (Parenn li). Sa rive jou dimanch 11 avril la, Dimanch Kè Sansib Bondye a, apre masak ki sot pase sou Bèlè a. Bandi kidnape yo sou wout pandan yo ta prale nan enstalasyon Pè Jean Anel Joseph kòm kire pawas Galette Chambon.Depi pase kèk lane se sa ki lavi pèp Ayisyen an : bandi kidnape moun nan tout sektè, ata timoun senkan, fanmi viktim yo peye lajan, epi yo lage yo si yo pa gen tan touye yo . Anpil moun yo kidnape yo, yo imilye yo, vyole yo epi maspinen yo. Genyen nan yo ki pa janm tounen nan nòmal yo ankò. Kilè sa ap fini? Kilès ki ka chanje sa? Eske peyi a pa vin enkontwolab? Yon bann fanmi deja vann tout sa yo genyen pou peye bandi. Sa ki pi rèd la zak kidnapin tounen yon komès. Bandi yo byen kore, yap aji san kè sote. Se sak fè yo gen pouvwa konsa. Nan jan sitiyasyon sa a ye la a, sa ta sanble bandi sa yo gen plis pouvwa pase Leta ak Lapolis . Nou denonse epi nou kondane ak tout fòs nou diktati kidnapin nan peyi nou. Nou pa dwe kite bandi ap kontinye touye, vyole, kidnape lòt moun. Nan kafou nou rive la a, nou dwe travay pou nou chanje kè nou ak mantalite nou. Nou dwe mete tèt ansanm nan lapriyè, nan fè jefò pou nou rive gen yon lòt peyi ki sanble ak peyi Bondye vle pou nou an . Jezi ki leve byen vivan an se fòs pou tout kretyen vivan nan batay nap mennen nan lavi a. Se sak fè menm jan avèk apot Pòl nou ka di: “ Nou nan boulvès men nou pa dezespere, nou anba pèsekisyon, men nou pa sèl pou kont nou. Yo frape nou atè men yo pa fini ak nou ” (2 Korentyen 4, 8-9). Se nan sans sa a, nou menm Konferans Evèk yo ak CHR (Konferans Ayisyen Relijye yo) la, pou nou pwoteste kont move zak sa yo nan peyi a, nou mande tout lekòl katolik, prezbiteral, kongreganis, inivèsite ak tout lòt enstitisyon nou yo pou kanpe travay jou jedi 15 avril kap vini an. Nou mande pè yo ak tout konsakre yo, tout ajan pastoral yo pou yo akonpaye epi kenbe pèp Bondye a nan lesperans jan Pap Franswa te fenk di nou : « Pa kite difikilte yo kraze nou. Men an nou gade devan ak konfyans epi lesperans ». Nou mande pou jedi 15 avril la nan tout peyi a tout klòch sonnen a midi epi pou nou selebre lamès nan tout legliz nou yo pou mande Bondye chanjeman pou Ayiti. Nan Pòtoprens, n ap selebre lamès nan legliz Sen Pyè Petion-Ville ak tout Evèk peyi Dayiti yo menm jou a a midi . Nou di mèsi epi nou kontinye konte sou tout moun ki fè solidarite ak nou nan lapriyè, nan pawòl ankourajman ak mesaj yo voye pou nou. Se pou Jezikri ki leve byen vivan ede nou konbat tout mal, tout vyolans ak diktati kidnapin ki menase lavi pèp Ayisyen an. Se pou Manman Mari, Manman Pèpetyèl Sekou, Patwòn Ayiti, lapriyè pou nou. Nòt sa a soti nan Lilavwa, nan Kay kote Evèk Katolik peyi Dayiti yo abitye reyini, jou ki 13 avril 2021. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "“Sekou nou se nan men Granmèt la li ye” (Sòm 124, 8) Mardi 13 avril 2021 ((rezonodwes.com))---- Se avèk anpil endiyasyon ak revòlt nou aprann bandi kidnape 4 Pè kominote Sen Jak : Pè Evens Joseph, Pè Michel Briand (Fransè), Pè Jean Nicaisse Milien, Pè Joël Thomas ; yon Pè Achidyosèz Kapayisyen : Pè Hugues", "domain": "rezonodwes.com", "date": "2025-11-07 22:46:31", "url": "https://rezonodwes.com/?p=231046", "image_url": null, "xglm_generated_text_wo_prompt": "ontinue this article with similar tone."}
{"title": "Ayiti|Diktati – Rapò Léon Charles la sou piyay ak dechoukay G9, gwoup kriminèl pro-PHTK fè nan Nissan’n lan, gen 5 objektif, dapre mann opozisyon yo - Rezo Nòdwès", "text": "Port-au-Prince, lundi 22 mars 2021 ((rezonodwes.com))– André Michel, Avoka, Pòt pawòl Sektè Demokratik e Popilè a, Defansè endepandan dwa moun. Ppotoprens Lendi 22 Mas 2021 Nòt la Polis ekri sou Piyay ak dechoukay G9 te fè nan Nissan ak Universal Motors la montre Nou 5 Bagay : 1) Léon Charles vle Dedwane G9 la Ki se yon gang kap travay pou PHTK nan zak pilay ak dechoukay ki te fèt nan Biznis Reginald Boulos la Ki se Nissan ak Universal Motors. Tout Moun konnen se G9 Babekyou ap dirije Ki te atake Nissan ak Universal Motors. Bagay sa montre Léon Charles Mare Sosis li ak G9 la pou fè Travay PHTK ak Jovenel Moise nan peyi a. 2) Léon Charles vle Kraze batay Polisye yo ap mennen pou Jwenn bon jan kondisyon travay ak bon jan tretman pou yo kapab bay popilasyon sekirite. Léon Charles vle sal imaj polisye yo. Léon Charles vle fè Polisye yo pase pou bandi, delenkan, dechoukè. Léon Charles pa gen Okenn respè pou Polis la. 3) Léon Charles pa gen Okenn respè pou memwa Polisye Jean Daniel Michel Bandi PHTK G9 yo touye. Léon Charles krache sou kadav Polisye Jean Daniel Michel menm Jan Léon Charles te krache Sou kadav 5 polisye PHTK te masakre nan vilaj de Dye jou ki te vandredi 12 Mas 2021 an. 4) Objektif Léon Charles se kraze laPolis la. Pi Gwo lennmi Lapolis la se Léon Charles. Jovenel Moise ak Tout Léon Charles bezwen kraze enstitisyon polis la plat atè. 5) Léon Charles pa gen konpetans pou li dirije Lapolis la. Li pa ka defann Lapolis la. Léon Charles pa ka defann diyite ak onè Polisye yo. Polisye yo dwe kontinye Batay pou chanje kondisyon lavi yo. Polisye yo dwe Kontinye batay pou fòse Léon Charles ba yo kadav 5 polisye Bandi PHTK yo masakre nan vilaj dedye yo pou fanmi yo ka antere yo nan diyite ak Respè. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Port-au-Prince, lundi 22 mars 2021 ((rezonodwes.com))-- André Michel, Avoka,Pòt pawòl Sektè Demokratik e Popilè a, Defansè endepandan dwa moun.Ppotoprens Lendi 22 Mas 2021 Nòt la Polis ekri sou Piyay ak dechoukay G9 te fè nan Nissan ak Universal Motors la montre Nou 5 Bagay : 1) Léon Charles vle Dedwane G9 la Ki se yon", "domain": "rezonodwes.com", "date": "2025-11-07 22:46:33", "url": "https://rezonodwes.com/?p=228120", "image_url": null, "xglm_generated_text_wo_prompt": "ontinue this article with similar tone."}
{"title": "Dictature en Haïti|NEHRO: Le sit-in de protestation prévu devant l’ONU annulé pour se concentrer devant la Maison Blanche - Rezo Nòdwès", "text": "NÒT POU LA PRÈS Boston, mercredi 24 février 2021 ((rezonodwes.com))– New England Human Rights Organization (NEHRO) e International Fellowship League (IFEL) e Alye ap pòte a atansyon tout moun ke mach ki tap fèt devan lonu nan jou ki tap 26 fevriye a anile. Rezon, se paske tout òganizasyon yo reyalize ke fokus la ta dwe devan Mezon Blanch. Nou ekskize nou pou enkonvenyan sa. Òganizasyon yo ap fè nou konnen pwochen etap la. Mèsi pou konpreyansyon nou. Dr. Josue Renaud Carmelle Bonhomètre Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LA PRÈS Boston, mercredi 24 février 2021 ((rezonodwes.com))-- New England Human Rights Organization (NEHRO) e International Fellowship League (IFEL) e Alye ap pòte a atansyon tout moun ke mach ki tap fèt devan lonu nan jou ki tap 26 fevriye a anile. Rezon, se paske tout òganizasyon yo reyalize ke fokus la ta", "domain": "rezonodwes.com", "date": "2025-11-07 22:46:34", "url": "https://rezonodwes.com/?p=223942", "image_url": null, "xglm_generated_text_wo_prompt": "ontinue this article with similar tone."}
{"title": "Yon diktati anonse! - Rezo Nòdwès", "text": "Lendi 22 fevriye 2021 ((rezonodwes.com))– Depi dimanch ki te 7 fevriye 2021 an peyi D Ayiti tonbe nan yon eskonbrit san parèy. Yon briganday nou te ka evite. Depi plis pase yon lane deba sou finisman manda prezidan Jovenel Moïse te lanse : 7 fevriye 2021 osnon 7 fevriye 2022? Daprè sa majorite save nan domèn lalwa ak konstitisyon fè konnen, finisman manda a se 7 fevriye 2021. Men, Moïse pa deside kite pouvwa a.  Sa ki plis endinyan nan sityasyon sa, sèke pa gen abit ki pou tranche. Nan tout peyi demokratik, enstitisyon yo fò. Sa vle di yo lib pou ranpli misyon yo kòm sa dwa. An Ayiti nou remake an 2021 nou kase tèt tounen nan diktati, rejim politik pèp ayisyen te koupe fache ak li depi 1986. Kilè nou nan diktati? Kòm nou oblije pale pou tout moun, ann fè yon ti rapèl sou sa yo rele diktati. Diktati se yon rejim politik kote yon moun, sa yo rele diktatè a se sèl kòk chante. Li gouvènen san kont-pouvwa yon fason otoritè e li egzèse pouvwa li yon mannyè abitrè, sa vle di diktatè a pran souvan desizyon ki dèyè do lalwa. Nou ka konprann, yon prezidan ki pa gen limit oubyen ki pa bay tèt li okenn limit ka santi li gen dwa lavi ak lanmò sou moun lap dirije yo. Se pou sa diktati yo souvan makònen ak laterè e kraze zo. Sou chimen diktati : « Prezidan an pale, se fini !» Jovenel Moïse ap prepare diktati li depi avan l monte prezidan. Lè li fin eli, li miltipliye deklarasyon ki bay kè kase sou entensyon otoritè li genyen. Pa egzanp, pandan li tap ouvè yon dimanch prekanalès nan vil Okay, li te pwofite di ki kote kanaval pral fèt chak ane pandan manda li a. Desizyon li pran pou kont li san li poko menm gen gouvènman. Li fini deklarasyon an konsa : « Le président a parlé. Point barre ! » (« Prezidan an pale, se fini !»). Kòm kwa, nan konpreyansyon pa l, lè prezidan an gen yon opinyon, lòt moun pa ka oze gen yon opinyon kontrè. Pawòl sa te sonnen tankou yon kout fizi sou tèt demokrasi. Jou dimanch 22 janvye 2017 sa a, fraz sa te fè tou rezo sosyal yo epi li ta pral fè anpil deba nan laprès. Nan yon editoryal Nouvelis te pibliye nan dat 23 janvye 2017, Frantz Duval te fè yon analiz pou l montre ka gen anpil bagay dèyè fraz sa. Jounalis la kòmanse pou l di ni François Duvalier, ni Jean-Claude Duvalier, ni Jean-Bertrand Aristide, ni okenn nan jeneral poutchis yo pa t  angran tankou Jovenel Moïse avan yo te prete sèman. Duval te rapouswiv pou l di « se vre yo di mesye a gen gwo san men ou kwè li ta otoritè ? ». Deja nan epòk la, Jovenel Moïse te gen tan asire l lap gen majorite nan palman an, li te asire l tou li pral nonmen majorite jij nan kou kasasyon yo, l ap kontwole konsèy siperyè pouvwa jidisyè a ak konsèy siperyè polis nasyonal la. Frantz Duval pa t kache enkyetid li paske Jovenel Moïse te gen tan montre siy malè li ka fè ak tout pouvwa sa. Laterè Youn nan bagay diktatè yo fè se simaye laterè nan mitan popilasyon an. Yon fason pou fè tout moun pè, pou yo pa ka di anyen lè desizon abitrè ap pran. Duvalier yo te sèvi ak tonton makout. Daprè plizyè rapò òganizayon k ap defann dwa moun, Jovenel Moïse itilize gang pou fè moun pè ak fè reprezay sou popilasyon an. Rapò yo di gang yo gen gwo relasyon avèk otorite yo. Menm Nasyon Zini omwen rekonèt tèt kole ant gang e otorite nan leta a nan dosye masak Lasalin nan. Gang yo toupatou pou teworize popilasyon an. Tribòbabò se kidnaping ak krim spektakilè. Aprè egzekisyon batonye Monferrier Dorval, laperèz anvayi anpil moun. Yo di tèt yo si yo egzekite yon batonye douvan lakay li, bò lakay prezidan an, se pa yo ki ta epanye. Rejim lan pa dakò moun kanpe an fas li. Depi ou kanpe an fas li, yo pare pou elimine w oubyen mete w nan prizon. Anpil konpatriyòt kouri kite peyi a pa pil ak pa pakèt pou chape anba grangou ak laterè. Dènye kou ki touye koukou a, se lè rejim nan rive arete yon jij kou kasasyon avèk anpil lòt moun pou konplo kont sekirite leta. Yon arestasyon ki fèt dèyè do lalwa nan lanwit 6 pou louvri 7 fevriye ki sot pase a. Arestasyon san prèv, san manda a 2 zè nan maten. Tout sa se pou tiran an montre tout moun li pa gen limit. Pou moun ka pè manifeste. Pou moun ka pè mande pou l kite pouvwa a paske manda li fini, daprè konesè yo, depi 7 fevriye 2021. Kesyon nou kapab poze : pou kisa pa gen yon enstitisyon ki ka tranche? Enstitisyon ki sanse plase pou ta fè sa se kou kasasyon an li menm. Pou kisa yo pa pran yon desizyon sou 7 fevriye a? Si jij kou kasasyon yo mande prezidan an pou l kite pouvwa a paske 7 fevriye 2021 se fen manda li, nou pa sèten prezidan an ap koube anba desizyon sila. Paske entitisyon yo fèb, desizyon yo pa gen pwa sitou devan yon diktatè. Kijan enstisyon yo febli Enstitisyon yo fèb se lè yo pa gen mwayen ak otorite pou ranpli misyon yo kòm sa dwa. Nan peyi D Ayiti, a kote mwayen yo pa bay enstitisyon yo, enjerans egzekitif la mete fren nan otorite enstitisyon ki la pou kontwole zafè leta. Ezgekitif la fè tout sa l kapab pou l gen majorite nan palman an nan fè magouy nan eleksyon ak nan achte palmantè. Menm palmantè ki, okòmansman pa t pou prezidan an, vin ap kore prezidan an pou yo ka jwenn ministè, direksyon jeneral oubyen ti pwojè pou yo gagote. Ou pa ka jij e pati alafwa. Palmantè a pèdi la menm pouvwa kontwòl li. E pa pran pretèks se prekarite oubyen lamizè ki fè sa konsa. Prekarite pa prekarite, mizè pa mizè, moun ki gen nen nan figi l pito mouri olye li aksepte nenpòt bagay pou lajan. Si nou vle gen yon lòt Ayiti, sispann bay jenès la mòd pretèks sa yo. Egzekitif la afebli jistis la tou nan entèfere nan desizyon jistis yo. Lè prezidan an nonmen yon jij, jij la ka santi li gen redevans avè prezidan an e prè pou fè tout sa chèf la mande. Si yon enstitisyon nan aparèy jistis la oubyen nenpòt lòt enstitisyon ta kenbe tèt devan prezidan an, enstitisyon sa ka sezi wè li pa gen mwayen pou l fonksyone. Anbago tonbe sou li. Se pou sa anpil responsab enstitisyon nan leta a fè tout bagay ilegal pou fè prezidan an plezi pou dosye yo ka mache nan planifikasyon ak nan finans. Ou vin gen yon ekip enstitisyon ki pa jwe wòl lalwa ba yo pou sèvi popilasyon an, yo jis ap sèvi prezidan an. Si n ap dekoupe pwoblèm nan an ti moso pou n konprann li pi byen, nou ka wè enstitisyon yo kòmanse flebli tèt yo pou kont yo. Nan enstitisyon leta yo sitou, gen yon sèl chèf ki se minis la si se yon ministè osnon direktè jeneral la si se yon òganism otonòm. Yon anplwaye nan yon sèvis gen plis pouvwa pase chèf sèvis la si se minis la ki te mete l nan travay la. Ou ka imajine yon chèf sèvis ki pa ka bay yon anplwaye li lòd pou fè yon travay. Pa gen respè yerachi. Yon anplwaye ki gen yon doleyans pa egzanp ale dirèkteman jwenn pi gwo chèf la san li pa pase pa sipèvizè dirèk li. Epi gwo chèf la aksepte sa. Konsa lòt responsab entèmedyè yo vin febli, yo pa gen ase otorite. Tout bagay melanje. Se depi la prensip yo pa respekte. Gwo chèf la tounen yon matadò sipèb ki deside tout ti detay, kap fè e defè. Nan echèl enstitisyon an, se yon diktatè nou kreye. Se konsa nou pran abitid pa respekte pwosedi. Egzekitif la pa bay enstitisyon regle anyen pou li. Li vle fè yon bagay, li fè l san li pa pase dosye a nan enstitisyon lalwa plase pou bay dizon l sou sa. Oubyen gwo chèf nan egzekitif la eseye kowonp enstitisyon sa yo pou ba li kat blanch. Se pratik diktati. Se yon deba ki merite apwofondi pou nou konprann ki pratik ki ka fè nou kreye diktatè san nou pa rann nou kont. Ijans moman an Pandan nou sansib a pwoblèm fondamantal ki mennen nou kote nou ye la, fòk nou akwoche nou a ijans moman an ki se debarase peyi a de diktatè Jovenel Moïse. Se pou tout moun fè sa li kapab nan batay sa. Pwoblèm politik peyi a konsène nou tout. Batay la ka pran tout fòm. Gen anpil bagay ou ka fè pou w kontribye nan liberasyon peyi w. Pa di ou pa nan politik. Ou pap ka mennen aktivite w si politik la ak klima ensekirite a rete jan li ye la. Newdeskarl Saint Fleur Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 22 fevriye 2021 ((rezonodwes.com))-- Depi dimanch ki te 7 fevriye 2021 an peyi D Ayiti tonbe nan yon eskonbrit san parèy. Yon briganday nou te ka evite. Depi plis pase yon lane deba sou finisman manda prezidan Jovenel Moïse te lanse : 7 fevriye 2021 osnon 7 fevriye 2022? Daprè sa majorite save nan domèn", "domain": "rezonodwes.com", "date": "2025-11-07 22:46:36", "url": "https://rezonodwes.com/?p=223672", "image_url": null, "xglm_generated_text_wo_prompt": "tinue this article with similar tone."}
{"title": "Ayiti|Diktati – Operasyon Rele Manb Kongre Ki nan Komite Zafe Etranje Etazini lanse pou madi rive vandredi - Rezo Nòdwès", "text": "New York, lundi 22 février 2021 ((rezonodwes.com))–Soti madi pou rive Vandredi, òganizasyon Aysyen kap defann dwa moun yo e ki apmande respè pou Konstitisyon Aysyen an mande tout Aysyen ki enterese pou sitiyasyon chanje nan peyi yo pou bay patisipasyon yo nan telefone gwo chabrak sila yo ki nan Kongrè Etatzini. Nap rele nan nimero telefon sa yo ki ekri pi ba-a, epi mande pou pale avè yon senatè kongrèsman epi rele ankò mande pou pale avèk yon lòt, dapre sa òganizasyon sa yo konseye Aysyen kav viv nan peyi Etazini. Nan kout fil sa yo men sa pou nou di depite ak senatè sa yo ki se manb enpòtan nan komisyon Afè Etranjè e lè yo pale Mezon Blanch tande vwa yo : » Epi diyo ke peyi Ayiti ak pèp Ayisyen an  pa kapab anko e ke li tan pou ke yon aksyon pran  pou demokrasi reboujonnen e ke tout kriminalite sa yo sispann pou Ayisyen ka viv tankou tout lòt moun. An nou rele Anmwe, Anmwe, Anmwe nan tèt yo pandan Madi pou rive Vandredi soti 8-5pm « . Ti jès sa yo ou paka kwè ki fò valè li genyen, pa neglije. Pa bliye, kout fil sa yo dwe kòmanse fèt a pati de Madi pou rive Vandredi soti nan lè 8 tè nan maten pou rive 5 kè nan aprèmidi. Bob Menendez, NJ:202-224-4744 Benjamin Cardin, MD: 202-224-4524 Jeanne Shaheen, NH: 202-224-2841 Chris Coons, DE: 202-224-5042 Chris Murphy, CT: 202-224-4041 Tim Kaine, VA: 202-224-4024 Edward Markey, MA: 202-224-2742 Jeff Merkley, OR: 202-224-3753 Mitt Romney, UT: 202-224-5251 Chris Van Hollen, MD: 202-224-4654 Brian Schatz, HI 202-224-3934 Cory Booker, NJ: 202-224-3224 Gregory Meeks: 202-225-3461 Brad Sherman : 202-225-5911 Albio Sires : 202-225-7919 Gerald Connolly: 202-225-1492 Ilhan Omar : 202-225-4755 Collin Allred : 202-225-2231 Adam Kinzinger: 202-225-3635 Karen Bass : 202-225-7084 Yvette D. Clarke: 202-225-6231 Darren Soto : 202-225-9889 Alcee Hastings: 202-225-1313 Andy Levin : 202-225-4961 Pou plis aksyon rele depite ak senate kote wap viv la, paske Ayiti pakapab ANKO. Pou otantifikasyon Carol Brutus ki tabil nan nimewo sa a (612) 701-7226 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "New York, lundi 22 février 2021 ((rezonodwes.com))--Soti madi pou rive Vandredi, òganizasyon Aysyen kap defann dwa moun yo e ki apmande respè pou Konstitisyon Aysyen an mande tout Aysyen ki enterese pou sitiyasyon chanje nan peyi yo pou bay patisipasyon yo nan telefone gwo chabrak sila yo ki nan Kongrè Etatzini. Nap rele nan nimero", "domain": "rezonodwes.com", "date": "2025-11-07 22:46:38", "url": "https://rezonodwes.com/?p=223646", "image_url": null, "xglm_generated_text_wo_prompt": "tinue this article with similar tone."}
{"title": "Kontra grangou : Peyizan yo fache, voye pye, pou pil tè ak avantaj Jovnel bay fanmi boujwa Apaid - Rezo Nòdwès", "text": "Nòt konjwent Tèt Kole ti Peyizan Ayisyen ak Ligue Alternative Justice sou mizanplas zòn franch agro-endistriyèl Savane Diane Samdi 20 fevriye 2021 ((rezonodwes.com))– Nou menm òganizasyon ak enstitisyon Dwa Moun ki pran inisyativ ekri nòt sa, fristre epi fache parapò ak desizyon anti-byennèt kolektif pouvwa kòwonpi PHTK dezyèm vèsyon an atravè ansyen prezidan, Jovenel Moise pran nan dat 8 fevriye, jounal repiblik la, Le monitè, pou likide 86 mil ekta tè bay 2 fanmi gwo zouzoun (Apaid ak Déjoie) pou plante Stevia. Stevia se yon plant miltinasyonal Coca-cola itilize nan pwodiksyon pou asire bon odè ak bon gou. Plantasyon Stevia ap fèt nan objektif pou voye vann miltinasyonal Coca-cola nan Etazini. Desizyon sa, montre aklè Jovenel deside rekonpanse ansanm fanmi nan boujwazi a, kominote entènasyonal la ki te metel sou pouvwa, san kenbe kont popilasyon ayisyèn nan k ap trimen anba lamizè ak grangou. Pwojè sila ap tabli Savàn Diane ki layite kòl sou 4 komin: Sen Michel Latalay (Latibonit), Maissade (Sant), Piyon ak Sen Rafayèl (Nò). Savàn Diane fè pati grenye peyi a, li gen potansyalite nan pwodiksyon: pwa kongo, mayi, pitimi, kann, pistach, kalalou, diri, patat ak manyòk. Nan kontèks kote anviwon 6 milyon moun nan popilasyon an ap fè fas ak grangou kwonik, kote yo ap pase plizyè jou san manje. Kidonk, olye pou pouvwa pran mezi pou ranfòse agrikilti peyi a pou adrese pwoblèm sila, li pito deside tabli zòn franch agro-endistriyèl sou tè arab nou yo. Desizyon sa moutre aklè volonte kominote entènasyonal la, ekip kriminèl PHTK nan tèt kole ak boujwazi a pou detui tout baz pwodiksyon peyi a. Konsa, yo vle kontinye ranfòse sitiyasyon depandans peyi a nan tout nivo, anpatikilye nan nivo lamanjay. N’ap raple pou pèp ayisyen, se menm aktè sa yo ki te patisipe nan touye kochon kreyòl, detui pwodiksyon diri a, atravè doumping ekonomik. Se te toujou nan kad pwojè destriksyon sila, ekip Rene Garcia Preval la nan tèt kole ak Bill Clinton te deside tabli zòn franch Karakòl nan Nòdès peyi a, kote yo kase ponyèt plizyè santèn peyizan pou mete beton sou tè fètil pou devlope endistri soutretans. Nou pa ka bliye tou, kouman ansyen PDG AGRITRANS, Jovenel Moise sou baz pwojè bannann te degèpi plizyè santèn peyizan pou tabli yon fo pwojè agwo endistri ( pwodiksyon bannann ). Nan moman n’ap ekri nòt sa, ekip PHTK nan nò ak nòdès avèk akonpayman milis pouvwa a, BSAP (Brigade des Aires Protegées) ap fè dappiyanp sou tè peyizan yo anba je otorite lajistis ki pa reyaji. Sitiyasyon sila bannou gwo tèt chaje sou avni resous min peyi a menmjan ak Savàn Diane. Etablisman pwojè sila pral ogmante nivo chomaj nan peyizànri an ak depandans peyi a anjeneral. San konte l ap trennen dèyèl vyolasyon Dwa Lamanjay popilasyon an. Boutofen, nou menm òganizasyon ak enstitisyon ki pran inisyativ nòt sa ap mande pou tout kouch nan sosyete a leve kanpe pou denonse epi aji kòmsadwa pou anpeche ansyen prezidan Jovenel Moise, fanmi Apaid ak Dejoie fè dappiyanp sou Savane Diane. N ‘ap mande ak peyizan nan Mayisad, Senmichèl latalay, Piyon ak sen Rafayèl rete mobilize pou anpeche etablisman zòn franch agro-endistriyèl Savane Diane ki pral ogmante grangou nan vant popilasyon an. Savane Diane pa dwe pase menmjan ak kochon kreyòl yo !!! Tè peyi a dwe itilize pou pwodui manje pou popilasyon manje !!! Viv dwa alimantasyon pèp Ayisyen !!! Olriche JEAN-PIERRE Direktè Ekzekitif  LAJ (509) 3849 2021 Origène LOUIS Kòdonatè. J Tèt Kole ti Peyizan Ayisyen (509) 37868573 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nòt konjwent Tèt Kole ti Peyizan Ayisyen ak Ligue Alternative Justice sou mizanplas zòn franch agro-endistriyèl Savane Diane Samdi 20 fevriye 2021 ((rezonodwes.com))-- Nou menm òganizasyon ak enstitisyon Dwa Moun ki pran inisyativ ekri nòt sa, fristre epi fache parapò ak desizyon anti-byennèt kolektif pouvwa kòwonpi PHTK dezyèm vèsyon an atravè ansyen prezidan, Jovenel Moise pran nan", "domain": "rezonodwes.com", "date": "2025-11-07 22:46:40", "url": "https://rezonodwes.com/?p=223325", "image_url": null, "xglm_generated_text_wo_prompt": "ntinue this article with similar tone."}
{"title": "Manda Jovenel fini depi 7 fevrye, daprè yon Deklarasyon Tèt ansanm Klinik ki espesyalize nan Dwa Moun sou Kriz Konstitisyonèl ak Dwa Moun an Ayiti nan 3 gran Inivèsite Etazini - Rezo Nòdwès", "text": "New York, dimanche 14 février 2021 ((rezonodwes.com))– Deklarasyon Tèt ansanm Klinik ki espesyalize nan Dwa Moun sou Kriz Konstitisyonèl ak Dwa Moun an Ayiti 13 Fevriye 2021 Noumenm klinik ki soti nan fakilte dwa ki chita nan peyi Etazini k ap travay nan solidarite akoganizasyonsosyete sivilan Ayiti , nou preyokipe anpilpoudeteryorasyon sitiyasyon dwa moun an Ayiti ak respons Etazinibayjouk jounen jodi a.Gen prèv kredib ki montre Prezidan JovenelMoïsenan zak ak li konpòtman kreye yon krizkonstitisyonèl epi ap etabli yon pouvwa k ap afebli etadedwa nan peyi a. Nou mande gouvènman ameriken pou li denonse dènye aksyon Prezidan Moïse yo ki agrave kriz konstitisyonèl lapi plis chak jou. Nan semen ki pase a, Moïsete pozeplizyèzak ki bay patikilyèmananpil enkyetideki vyole etadedwa: •Anpil akte ak enstitisyon nan peyi akonsidere manda prezidan Moïseanfini jou ki te 7 Fevriye 2021an, sou baz entèpretasyon Konstitisyon Ayisyen an1ki jwenn api Konsèy Siperyè Pouvwa Jidisyè a; Federasyon Bawo Dayiti;ak anpil lòt espènan domenn lalwa ak oganizasyon sosyete sivil la. Men Moïse refize bay pouvwa a, sou baz yon lòt entèpretasyon tèks konstitisyon an kita ba li dwa pwolonje mandali pou 7 Fevriye 2022 . Li te nan 3zè nan maten, nan jou manda Moïseta pral finian, lapoliste aretepou piti 18 moun yo akize kitap planifye yon koudeta. Pami yo genyen Jij Lakou Kasasyon YvickelDabrésil;Enspektè Jeneral LapolisMarie Louise Gauthier; ak yon ansyen kandida pou pòs prezidan. Arestasyon sa yo te fèt nan mitan lannwit e moun ki te arete yo te pase plizyè jou avan yo pase devan Jij. Jou ki te 10 Fevriye a, gen yon jij ki tefè konnendetansyon Jij Dabrésilla te ilegale li te bay lòd poulibere li. Yo te inyore òdonanssa e Dabrésil pa trive jwennliberasyon jiskaske nan demenyon dezyèm jij te òdoneliberasyonli.Grefye an chèf ki te enplike nan premye odyans lan te jwenn revokasyonli nan men minis jistis ayisyen an.Moun ki te jwenn arestasyon yo avèk Jij Dabrèsil yo tojou rete nan detansyon yon fason abitrè. •Nan Lendi 8 Fevriye, Moïsete pibliyeyon dekrè ki retire twa jij nan Lakou Kasasyon, sa ki se yon vyolasyon Konstitisyon peyi Dayiti: Dabrésil, Wendelle Coq Thélot, ki te kritike arestasyon Dabrésilla epiJoseph Mécène Jean-Louis, ki se manm ki pi ansyen nan Lakou Kasasyon3.Nan menm jou a, lapolis pran kontwòlLakou Kasasyon ak Lekòl Majistrati. Mouvman sa yoparalizefonksyonnman Lakou Kasasyon. Nan dat 11 Fevriye, Moïsepibliye yon dekrè ki nonmentwa(3) nouvo jij nan Lakou Kasasyon. Kandidati sa yo kontrèak pwosedi ki fikse nan KonstitisyonAyisyen an. Lapolis te itilize bal reyèl pou dispèse moun ki t ap manifeste kontMoïsekiantre an rebelyon ak konstitisyon an, plizyè jounalis ki t ap kouvri manifestasyon an te rive blese. Moun yo pa idantifye tire de (2) jounaliski t ap fè repòtaj sou manifestasyon 8 Fevriye yo. Jou Mekredi 10 Fevriye a, Jounalis k ap travay pou Associated Presski rele Dieu NalioChéry te blesenan janm akoz li resevwa yon bonbòn gaz lakrimojèn pandan l ap filme yon manifestasyon etidyan. Ajan CIMO (Corps d’Intervention et de Maintien de l’Ordre) tevoye yon bonbòn gaz lakrimojèn nan dèyèyon pikòp Radyo Tele Pasifik. Asosyasyon Jounalis Ayisyen pibliye yon deklarasyonki kondane konpòtman lapolis, denonse yon atak kont libète laprès. •Kriz semennpasea vini aprè plizyè lanetravay dokimansyon kredib sou grav vyolasyon dwa moun Letakomet an Ayiti. Òganizasyon ayisyen ki ap travay pou pwoteje dwa mounyo, Nasyonziniak PolisJidisyè Ayisyen ante pwouve enplikasyon moun ki nan letapami yo gwo zotobre ki plase nan nan pi wo nivo administrasyonMoïseak Polis Nasyonal Dayitinan yon serimasakkont katye ki aktif nan mouvman opozisyon an. An Desanm 2020, Depatman Trezò Amerikente sanksyonede (2) ansyen dirijan ki wo plase nan administrasyon Prezidan Moïsela ak chèf gang anpil moun konnen ki rele Jimmy Cherizier,ki gen koneksyon ak gouvènman an, paskeyo teegzekite yon masak brital nan Lasalin an 2018 kote pou piti gen 71moun ki te mouri. Pandan dirmanda li a, Moïsete sistematikman afebli lòt branch akenstitisyon etatik ki la pou kontwole aksyon pouvwa liaap poze. Li ap gouvènen pa dekrè depi plis pase yon lane apre limenm te fin di li pran akt manda pifò manm Palman yo te fini sanMoïsepa t soumèt lwa elektoral la pou fasilite òganizasyon eleksyon pou ranplase yo. Aprè fenmanda tout majistraki gen nan peyi a, Moïsefè pati kounya youn nan 11 lidè ki te soti nan eleksyon ki rete nan pòs yo. Pandan l ap defye tout apèl ki fètpou sispann itilizasyon dekrè nan plas òganizasyon eleksyon lejislatifyo, Moïse ap chèche pito pou li opere de changjman lejislatif radikal. Nan mwa Novanm pase a, lite bay lòd pou kreye ajans nasyonal entèlijans, epi konsidere kòm zak toworisyon seri fòm manifestasyon pasifik moun souvan itilize.Moïsebay konsèy elektoral pwovizwa (KEP) enstriksyonpou li òganize yon referandòm konstitisyonèl avan eleksyon lejislatif yo, sa ki se yon vyolasyon pwosesis amannman ki fikse nan Konstitisyon anlimenm . Refòm ki pwopoze yot ap fondamantalman restriktireLeta aan, epi ranfòsekonsiderableman pouvwa laprezidans, parapò ak pouvwa lejislatif la ak lòt enstitisyonyo. Vyolasyon grav dwa moun kak aksyon sistematik pou kenbe pouvwa a redwi anpil posiblite pou Moïseòganize eleksyon ki lib e san fòs kote pou ranplase li sou pouvwa a. Sosyete sivil ayisyen an pa sispann mande pou gen yon gouvènman tranzisyon ki mete kanpe pou organize eleksyon yo. Nou gen ke sote ,pou olye li ta sipòte demokrasi an Ayiti, gouvènman ameriken an ta voye yon move siyal bay Moïse. Administrasyon ameriken ki la kounya a pa dwe kontinye bay presyonki pa apwopriyeadministrasyon Trumplatekonn mete souaktè ayisyen yo pou yo asepteyon pwosesis elektoral ki pakonstitisyonèl. Administrasyon Biden nan tadwe pito sipòte demokrasi ak dwa moun epi kondane atak Moïsekont enstitisyon konstitisyonèl Ayisyen yo. Sinon, se ta ankouraje Moïsepou li kontinye restrenn dwa moun ak demokrasia. Mete sousa, nan yon moman kote Ayiti plonje nan yon kriz politik, estabilite a patikilyèman frajil, Etazini pa janmsipann depòtasyon moun yo mete deyò nan peyi pouvoye tounenan Ayiti. Depi kòmansman Fevriye, Imigrasyon ameriken voye 600 mountounen an Ayiti, anpil nan yo pa t gen opòtinite pou mande azil. Nan avyon sa yo te genyenanpil timoun, ti bebe ak fanm ansent. Nouankouraje gouvènman ameriken pou li sipòte etadedwa an Ayiti epi mande gouvènman ayisyen pou respekte obligasyonentènasyonalli genyen nan kesyon dwa moun. Yon fason espesifik, nou ankouraje peyi Etazini pou li fè sa nou pral site la yo: •Mande liberasyon imedyatout moun yo toujou kenbe nan detansyon yon fason abitrè ki te jwenn arestasyon yo 7 Fevriye a. •Deklareklèman dwagranmoun pèp ayisyen an genyenpou li deside pou pwòp tè li. Etazini pa dwe ap ensiste ni sipòte eleksyon san pa gen okenn prèv mezi konkrè ki pran pou garanti eleksyon sa yo ap lib, san fòs kote, kote tout moun ladan l epi ki p ap afebli akoz atak ki apfèt kont opozisyon, medya ak sosyete sivil la. •Kanpe sou sipò politik oswa finansye y ap bay pou referandòm ki pa konstitisyonèlla. •Afime ankò sipò peyi Etazini pou dwa mounyogenyen pou manifeste nan lapè, mande Moïse ak fòs sekirite Ayiti yo pou respekte dwa sa a, epi kondane dènye vyolans ki te fèt kont manifestan ak jounalis yo. •Mande pou gen ankèt ak pouswit devan lajistis ki fèt souakizasyonvyolasyon flagran dwa mounki fèt kontgouvènmanoswa li ta sipòte. •Kanpe sou tout avyon k ap depòte e mete moun deyò pou tounen an Ayiti sou baz Atik 42 a, akoz kriz konstitisyonèl la, ajitasyon nan tout peyi ak twoub politik k ap ogmante chak jou pi plis. Pou plis enfòmasyon, tanpri kontakte: Gabrielle Apollon, Asistan Direktè Haiti Project Global Justice Clinic, Fakilte Dwa New York University 929-244-9081 mar755@nyu.edu Margaret Satterthwaite, Pwofesè Dwa Klinik & Direktè Global Justice Clinic, Fakilte Dwa New York University 347-277-5035 satterth@exchange.law.nyu.edu Beatrice Lindstrom, Enstriktè KlinikInternational Human Rights Clinic, Fakilte Dwa Harvard 404-217-1302 blindstrom@law.harvard.edu James Silk, Binger Pwofesè Klinik nan Dwa Moun Allard K. Lowenstein International Human Rights Clinic, Fakilte Dwa Yale 203-687-0889 James.silk@ylsclinics.org Jovenel Moisés dwe kite pouvwa a yo te dwe fe eleksyon pou yon lot presidan chak prezidan nou genyen li toujou konpliks zak bandi ap fe sak fe sa ? Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "New York, dimanche 14 février 2021 ((rezonodwes.com))-- Deklarasyon Tèt ansanm Klinik ki espesyalize nan Dwa Moun sou Kriz Konstitisyonèl ak Dwa Moun an Ayiti 13 Fevriye 2021 Noumenm klinik ki soti nan fakilte dwa ki chita nan peyi Etazini k ap travay nan solidarite akoganizasyonsosyete sivilan Ayiti , nou preyokipe anpilpoudeteryorasyon sitiyasyon dwa moun an", "domain": "rezonodwes.com", "date": "2025-11-07 22:46:42", "url": "https://rezonodwes.com/?p=222461", "image_url": null, "xglm_generated_text_wo_prompt": "ontinue this article with similar tone."}
{"title": "Kominote entènasyonal, oligachi, akò opozisyon, tranzisyon… - Rezo Nòdwès", "text": "yon tèks Doktè Dunois Erick Cantave Samdi 6 fevriye 2021 ((rezonodwes.com))– Dokiman « akò » ki sòti nan diferan media yo 31 janvye 2021 pa yon pati nan opozisyon ayisyen an se yon bèl efò pou mete ansanm plizyè pwopozisyon de plizyè sektè pou nou ta aplike lè nou ta finn kapote rejim Jovenel Moïse – Michel Martelly – PHTK a ki rive nan bout mandal ki refize ale. Sepandan nou pa kwè li se yon akò final ki reflete reyalite moman nap travèse a ni tout revandikasyon fondamental popilasyon an. Li ka yon bon fèy wout ak kèk etap yon gouvènman tranzisyon ta ka swiv. Men li genyen de feblès ki ka fè baskile tout bon lentansyon ki parèt nan travay silaa… Nou panse refleksyon saa pa pran ase prekosyon avèk kilti prezidansyalis ki nan peyi a. Konsa, entènasyonal la ak oligachi a ka toujou sèvi avèl pou fè « doublure » pou kontinye dirije peyi a pa anba anba. Kidonk nou pa kwè se yon bon lide pou nou ta chwazi yon prezidan tranzisyon nan tribinal kasasyon ki toujou akonpaye tout deriv diktatoryal ak koripsyon ki fèt nan peyi a san yo pa janm di yon mo. Yon lòt kote nou kwè tout travay ki gen pou fèt yo pandan tranzisyon an pa koresponn ak tan ki parèt nan dokiman saa pou ekzekite yo ak mete anplas refòm fondamantal sila yo… Kidonk nou ta dwe fè atansyon pou tranzisyon nou di ki dwe koupe fache ak ansyen move pratik yo pa tounen yon lòt gouvènman pwovizwa ki pap pèmèt okenn gran chanjman nan politik tradisyonèl peyi dayiti. Li ka jis tounen yon chanjman moun, yon chanjman rejim, yon chanjman sipèfisyèl, yon chanjman kosmetik. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "yon tèks Doktè Dunois Erick Cantave Samdi 6 fevriye 2021 ((rezonodwes.com))-- Dokiman \"akò\" ki sòti nan diferan media yo 31 janvye 2021 pa yon pati nan opozisyon ayisyen an se yon bèl efò pou mete ansanm plizyè pwopozisyon de plizyè sektè pou nou ta aplike lè nou ta finn kapote rejim Jovenel Moïse - Michel", "domain": "rezonodwes.com", "date": "2025-11-07 22:46:44", "url": "https://rezonodwes.com/?p=220669", "image_url": null, "xglm_generated_text_wo_prompt": "s. Continue this article with similar tone."}
{"title": "Patrice Dumont prend le contre-pied de l’initiative du « grand dialogue national » intéressé lancé par Joseph Lambert « à 7 jours de la fin du mandat de Jovenel Moise » - Rezo Nòdwès", "text": "Dimanche 31 janvier 2021 ((rezonodwes.com))– Pòtoprens, 31 janvye 2021 Pozisyon Senatè Patrice Dumont sou Gran Dyalòg Nasyonal Prezidan Sena a , Onorab Joseph Lambert, vle lanse pou 3-4 fevriye 2021 ki tou prè la a. Òddijou oubyen ajanda Gran Dyalòg Nasyonal ki gen fòm tèks ak videyo sou fowòm Senatè yo pa reponn egzijans faz aktyèl kriz politik ki eklate nan jounen 6-7 jiyè 2018 yo. Tout sa ki nan anons GDN nan, se lide ki t ap valab 22-23 janvye 2019, lè Prezidan Moïse te kraze dyalòg pou gouvènans Premye minis Céant t ap lanse nan sal Konvansyon BRH lan. A sèlman 7 jou de 7 fevriye 2021, dat legal fen manda Prezidan Moïse la , peyi a gen yon prezidan ki rebèl kont lalwa nan sa ki konsène atik 134-2 konstitisyon an ak atik 239 dekrè elektoral 2 mas 2015 lan. Wòl Sena a nan konjonkti sa a ta dwe gen 4 pwen sa yo: 1- raple Mesye Moïse dat fen manda l la ki se 7 fevriye 2021; 2- travay avèk fòs viv peyi a pou yon sòti òdone Prezidan Moïse 7 fevriye 2021; 3- patisipe kòm kodepozitè souvrènte nasyonal la nan enstalasyon gouvènman tranzisyon an; 4- patisipe nan elaborasyon plan misyon 2 zan gouvènman tranzisyon an. Kidonk, mwen pa bay siyati m anba ni tèks ni videyo Gran Dyalòg Nasyonal k ap yon absè sou klou kadisite palman 12 janvye 2020 Jovenel Moïse la . Senatè Patrice Dumont 31 janvye 2021 Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanche 31 janvier 2021 ((rezonodwes.com))-- Pòtoprens, 31 janvye 2021 Pozisyon Senatè Patrice Dumont sou Gran Dyalòg Nasyonal Prezidan Sena a, Onorab Joseph Lambert, vle lanse pou 3-4 fevriye 2021 ki tou prè la a. Òddijou oubyen ajanda Gran Dyalòg Nasyonal ki gen fòm tèks ak videyo sou fowòm Senatè yo pa reponn egzijans faz aktyèl", "domain": "rezonodwes.com", "date": "2025-11-07 22:46:45", "url": "https://rezonodwes.com/?p=219568", "image_url": null, "xglm_generated_text_wo_prompt": "ontinue this article with similar tone."}
{"title": "Konpayi Kouran nan Nòdès debranche komisarya Twoudinò a pou 111 mil goud dèt elektrisite - Rezo Nòdwès", "text": "Gen kouran se youn, peye kouran se 2 Mèkredi 27 janvye 2021 ((rezonodwes.com))– Biwo Konpayi ki bay kouran nan depatman Nòdès debranche komisarya polis nan komin Twoudinò a pou dèt. Dapre jounalis Sylvestre Fils Dorcilus, komisarya a te dwe 111 mil goud elektrisite e li poko peye biwo a yon goud penich. Men, apre negosyasyon dirijan konpayi kouran NRECA yo retire sou kòb la, yo bese dèt la fè l rive 50 mil goud pou ede otorite lapolis yo. Men, sa poko ka mache alòs ke pwoblèm sa rive nan yon moman kte gen yon vag ensekirite nan vil kote lonbrit prezidan Jovenel Moïse koupe a. Kisa ki pase? Eske polisye yo ap kontinye fè pòs nan fè nwa? Jwèt pou gwo palto… Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gen kouran se youn, peye kouran se 2 Mèkredi 27 janvye 2021 ((rezonodwes.com))-- Biwo Konpayi ki bay kouran nan depatman Nòdès debranche komisarya polis nan komin Twoudinò a pou dèt. Dapre jounalis Sylvestre Fils Dorcilus, komisarya a te dwe 111 mil goud elektrisite e li poko peye biwo a yon goud penich. Men, apre negosyasyon", "domain": "rezonodwes.com", "date": "2025-11-07 22:46:47", "url": "https://rezonodwes.com/?p=218705", "image_url": null, "xglm_generated_text_wo_prompt": "Continue this article with similar tone."}
{"title": "PHTK te boule anpil biwo piblik nan vil Okay pou Martelly te ka rive prezidan - Rezo Nòdwès", "text": "Dimanch 24 janvye 2021 ((rezonodwes.com))– Depi nan jounen vòt premye tou eleksyon 2010 sou prezidan René Préval, Martelly ak ekip li lage yon pakèt chimè nan lari pou kraze brize pou anpeche rezilta KEP a bay Jude Célestin kòm kandida ki devan oubyen ki fè yon sèl kout kle. Patizan Martelly yo fèmen peyi a pandan plizyè jou. Nan Petyonvil, Delma ak lavil Pòtoprens, kawotchou pa sispann boule. Tout lari bloke ak barikad, gwo wòch, pye bwa e latriye. Plizyè biznis pran pataswèl, e tout komèsan te blije fèmen pòt yo pou tann lapè tounen. Nan vil Okay menm, se te rèl kay Makorèl. Militan Tèt Kale yo te dechennen nèt ale. Se pa t sèlman barikad ak kawotchou ki t ap boule. Militan Tet Kale yo antre nan plizyè biwo piblik ak biznis prive. Yo piye, yo boule, yo rapyetè. Lidè Tet Kale yo menm deklare se pa pwoblèm paske yo pral fè vil Okay tounen pi bèl kote nan Karayib la. Mouvman sa yo te gen gwo bwa dèyè bannann yo. Gwo boujwa kou gwo blan te selebre vyolans sa yo nèt ale. Anbasadè Merike nan epòk la menm di li pa dakò rezilta ki bay Jude Célestin ak Madan Mirlande Manigat nan dezyèm tou a. Se konsa, sekretè deta meriken, Hillary Rodham Clinton antre vin Pòtoprens e mete Michel Martelly ki pat menm 4èm nan plas Jude Célestin pou Sweet Micky te ka vin prezidan peyi a. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 24 janvye 2021 ((rezonodwes.com))-- Depi nan jounen vòt premye tou eleksyon 2010 sou prezidan René Préval, Martelly ak ekip li lage yon pakèt chimè nan lari pou kraze brize pou anpeche rezilta KEP a bay Jude Célestin kòm kandida ki devan oubyen ki fè yon sèl kout kle. Patizan Martelly yo fèmen peyi a", "domain": "rezonodwes.com", "date": "2025-11-07 22:46:49", "url": "https://rezonodwes.com/?p=218351", "image_url": null, "xglm_generated_text_wo_prompt": "ontinue this article with similar tone."}
{"title": "Deklarasyon Tèt Ansanm plizyè pati ak òganizasyon pou mande Jovenel Moïse respekte konstitisyon an - Rezo Nòdwès", "text": "Mercredi 20 Janvye 2021 ((rezonodwes.com))– DEKLARASYON Nou menm òganizasyon ki siyen deklarasyon sa, apre anpil chita pale ansanm ak Fwon Patriyotik Popilè a (FPP) semèn sa nan Plato Santral pandan yon semèn, nou deside mete fòs nou ansanm pou limen dife mobilizasyon an, pouse tout sektè nan opozisyon an fè INITE NAN DIVESITE pou fè Jovenel respekte konstitisyon an. Nou deside fè deklarasyon tèt ansanm sa sou konjonkti peyi a : 1 – Tout popilasyon d Ayiti ap tranble anba yon ensekirite san parèy nan tout istwa peyi a. Kidnaping ap fèt chak jou pou ranmase magogo lajan nan tout sektè nan sosyete a ; Pouvwa PHTK a monte rezo gang kap piye peyizan yo, ti machand yo, vwayajè sou wout yo san konte piyay kap fèt nan kès Leta depi rejim kriminèl la fè dappiyanp sou pouvwa a ; Gang ap touye moun nan katye popilè yo, vyole fanm ak tifi. Se yon operasyon lapèrèz, yon operasyon zonbifikasyon kap fèt pou pèmèt ‘’demokrasi a La Jovenel ‘’la pran rasin. Tout moun konprann demokrasi Jovenel la se diktati Jovenel ta vle retabli nan Peyi a. Nou di : Non Jovenel, SA PAP PASE ! 2 – Anplis ensekirite a ki mete tout moun anba estrès kap bay anpil kalite maladi kap ravaje popilasyon an alòske pratikman pa gen sèvis sante nan peyi a ; sitiyasyon ekonomik popilasyon an, espesyalman mas popilè yo katastwofik. Malgre gwo blòf nan zafè desann pri dola a, lavi chè a pi rèd. Majorite popilasyon an pa kapab manje. Ti kòmèsan yo pa kapab jwenn dola pou achte machandiz. Pouvwa a kapte dola yo dyaspora a voye pou fanmiy yo an Ayiti depi anlè. Yo gen anpil goud yo vòlè yo bezwen mete an dola pou voye mete nan bank etranje. Vant Ayisyen depann de manje pèpè paske peyi a pa kapab pwodwi. Peyizan yo abandone. Grangou ap touye mas popilè yo. Fòk sa chanje. Nou di Jovenel : Chen grangou pa jwe. FOK OU ALE. 3 – Se pa lenmi ou advèsè Jovenel ki pa renmen l ki vle wete l sou pouvwa. Se manda Jovenel ki fini 7 Fevriye 2021. Apre dat sa li ilegal. Me sa ki ekri nan konstitisyon amande a nan atik 134.2 : Eleksyon prezidansyèl fèt dènye dimanch oktòb 5yèm ane prezandansyèl la. Prezidan an antre an fonksyon 7 fevriye apre eleksyon an, nan ka eleksyon an pa te fèt anvan 7 fevriye, prezidan an ap antre an fonksyon imedyatman apre validasyon eleksyon li e manda a sanse te déjà kòmanse 7 fevriye ane eleksyon an. Konstitisyon an klè. Dekrè elektoral 2 Mas 2015 lan klè tankou dlo kokoye : Pou amonize tan konstitisyonèl ak tan elektoral eleksyon ki òganize andeyò tan konstitisyonèl la, pou nenpòt rezon sa ta rive, me kòman mande eli yo ap fini : Manda prezidan an repiblik la fini wè pa wè 5yèm ane manda li kèlkeswa lè li te antre an fonksyon. Jovenel bliye si baton ki te bat chen nwa ap bat chen blan an tou. Nan yon twit nan lannwit 2yèm lendi Janvye 2020, li te konstate manda 10 senatè yo te fini. Li fèmen pòt sena a pou yo. Ebyen 6 fevriye 2021, Pèp souvren peyi a konstate manda Jovenel fini. Pèp la di : Jovenel MANDA W FINI, BAY TALON W ANVAN PEP LA MARE W. 4 – 7 Fevriye Pèp ayisyen an ekzije enstalasyon yon gouvènman tranzisyon kap soti nan yon akò politik opozisyon an ak sosyete sivil la dwe jwenn semèn sa menm si nou pa vle se Blan an ki vin mete gouvènman pou nou. Gouvènman pwovizwa sa pa dwe anba kontwòl okenn sektè politik ou ekonomik. Li dwe yon gouvènman ki fòme ak sitwayen onèt ki pral ekzekite yon fèy de wout ki dwe soti nan akò politik la. Genyen yon seri pwen fondamantal ki dwe antre nan fèy wout la : • Jijman piyajè fon petwokaribe a, jijman kriminèl ki masakre pèp la nan katye popilè yo ak vòlè tè peyizan yo ; Mete fen nan ensekrite planifye pouvwa Tèt Kale a ; Reyalize yon chita pale nasyonal pou tabli yon plan devlòpman peyi a sou omwens 25 ane ; Mete kanpe yon pwogram pwodiksyon manje natif natal mare ak yon pwogram sovtaj anviwònman an ; elimine tout dekrè Jovenel te pran yo ansanm ak tout estrikti ilegal li mete kanpe tankou KEP Jovenl ak Komisyon Jovenel kap travay sou konstitisyon Jovenel ; Mete kanpe yon pwosesis elektoral nòmal pou reyalize eleksyon nan 2 ane pou pi piti ; Revize konstitisyon 87 la. Brèf retounen peyi a sou ray demokratik. Nou di tout moun : SE POU SA NOU SOU BETON AN jis 7 Fevriye e menm apre 7 fevriye 2021 ap veye. Nou pwofite okazyon sa pou mande Pati ak platfòm politik yo pou yo sispann fè dilatwa. Chita san pèdi tan pou : a) Monte yon ‘’eta majò’’ ak sitwayen onèt, kredib nan sosyete sivil la pou mennen negosyasyon ak patwon Jovenel yo, ak Jovenel li menm pou li kite pouvwa a san bri san kont. b) Jwenn yon akò prese prese sou kontni tranzisyon an ak pwofil moun yo ki dwe ladan. 2 bagay sa yo fondamantal pou Pèp la konnen pou kisa lap pile beton an. Pèp la pa vle achte chat nan sak. Nan Plato santral, nou rasanble maksimòm gwoup posib nan opozisyon an pou fè yon INITE TAKTIK, KONJONKTIREL pou pote kole nan aksyon mobilizasyon pou voye Jovenel ale. Nou mande pou menm INITE sa fèt semèn sa menm onivo nasyonal paske pa gen lòt wout. Mete enterè peyi a devan enterè gwoup ak enterè pèsonèl. Lè a grav. Pa gen wout pa bwa. ABA JOVENEL ! ABA PHTK ! VIV YON AYITI GRANMOUN !VIV YON AYITI LIBERE ANBA JOVENEL, ANBA PHTK 7 FEVRIYE 2021. Me òganizasyon ki siyen deklarasyon TET ANSANM sa : Pou FPP : Chavannes Jean-Baptiste Questamène CENOR. Pou MPP : Mulaire MICHEL Gislène ST-FLEIR Pou KONTRAPEPLA : Fanahème JOACHIM Marie Lucie ADOLPHE Pou Pitit Desalin : Patrick ETIENNE ( WILLY) Miguel Merès FORTUNE Pou OPL : Joseph SAINT-CLAIR Pou Fusion : Oliamson JEAN Marie André JACQUET (Maria) Pou MJH : Gueslin MATHE Pou AAA : Floude LOUIS Pou Etidyan Lekòl FPCP. : Lisette VERTILUS Makenson CIBRIN Pou Lig Dwa moun : Moleon Richard Pou SOLCE/CNEH : Ronald DONATIEN Pou UNOH : Fanel PIERRE Pou UNOE : Papoute PIERRE Pou Fanmiy Lavalas : Emmanuel EXIL Pou Ayiti Demen : Georges LOUIS Pou ENA : Fritznel BIEN-AIME Pou MOVIV : Rosemond JOACHIM Pou KNDA : Mavens THONY Pou Matris Liberasyon : Francklin Charles Pou PetroChalenger : Jean Charles Henry JISCARD. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mercredi 20 Janvye 2021 ((rezonodwes.com))-- DEKLARASYON Nou menm òganizasyon ki siyen deklarasyon sa, apre anpil chita pale ansanm ak Fwon Patriyotik Popilè a (FPP) semèn sa nan Plato Santral pandan yon semèn, nou deside mete fòs nou ansanm pou limen dife mobilizasyon an, pouse tout sektè nan opozisyon an fè INITE NAN DIVESITE pou fè", "domain": "rezonodwes.com", "date": "2025-11-07 22:46:50", "url": "https://rezonodwes.com/?p=217586", "image_url": null, "xglm_generated_text_wo_prompt": "ontinue this article with similar tone."}
{"title": "Kidnapin : Etzer Emile mande tout moun mobilize pou al monte pikèt devan rezidans premye minis Jouthe - Rezo Nòdwès", "text": "Lendi 18 janvye 2021 ((rezonodwes.com))– Anpil jenn pèsonalite move kou kong apre bandi yo pa rive idantifye kidnape jenn antreprenè Mike Bellot. Pou montre otorite yo fòk gen aksyon ki fèt pou kwape ensekirite a k ap galope monte plis chak jou, Etzer Emile mande tout moun pou patisipe nan yon plante pikèt (sitin) devan rezidans ofisyèl premye minis la nan kafou Musseau. Aktivite pwotestasyon sa ap fèt madi maten 19 janvye a pati 11 zè. » Sekirite se yon dwa. Nou pral rele anmwey pou mouche Leta. Si nou pa kanpe, nou tout ap viktim. Youn pase pran lòt. Vin fè tande vwa nou. Pataje afich la. Youn di lòt ». Se sa Etzer Emile pibliye sou Twitter. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 18 janvye 2021 ((rezonodwes.com))-- Anpil jenn pèsonalite move kou kong apre bandi yo pa rive idantifye kidnape jenn antreprenè Mike Bellot. Pou montre otorite yo fòk gen aksyon ki fèt pou kwape ensekirite a k ap galope monte plis chak jou, Etzer Emile mande tout moun pou patisipe nan yon plante pikèt (sitin) devan", "domain": "rezonodwes.com", "date": "2025-11-07 22:46:52", "url": "https://rezonodwes.com/?p=217233", "image_url": null, "xglm_generated_text_wo_prompt": "ontinue this article with similar tone."}
{"title": "Mache prese 7 fevriye : Malgre difikilte pou jwenn gaz, Jovenel Moïse achte plizyè delko pou lanse pwojè kouran 24/24 - Rezo Nòdwès", "text": "Dimanche 17 janvye 2021 ((rezonodwes.com))– Lè Jovenel Moïse te pale de pwogram Elektrisite 24/24 nan 24 mwa, depi 4 lane, li te pase nan betiz tout sa prezidan anvan yo te konn fè nan sektè sa, e li te di byen aklè, se enèji renouvlab li pral mete nan peyi  Ayiti. Jovenel Moïse te choute byen fò sou zafè achte jeneratris (delko) kap boule gaz ak mazout, yon bagay dapre li ki ap kraze balans komèsyal nou epi ankouraje degradasyon anviwonman an. Men, plizyè lane apre, prezidan an fè bèkatè. Li monte desann, li pa janm jwenn nan ki bout pou li kòmanse paske li pa gen okenn plan, okenn politik piblik nan sans sa. Se te anpil pawòl, pawòl pou pawòl. Tan pase, prezidan Jovenel Moïse rive nan fen manda konstitisyonèl li. Nan panik, pou moun pa di li pa fè anyen pandan 4 lane sa yo, Jovenel Moïse tonbe achte delko san Koudèkont pa konnen apre li te fin met lapat sou kèk ti delko wòwòt ki te la pou bay kouran nan kèk biwo Pòtoprens, epi voye yo Okay ak Tigwav ak anpil pwopagann. Lè yon entènot kase nan men Evenson Calixte ki responsab koze enèji pou Jovenel Moïse sou zafè achte delko epi pa gen gaz pou fè yo mache, DG Anarse a fache wouj : »Kòm lè motè yo ap mache se pa kouran yap bay.(…). Ou poko wè anyen la », Evenson Calixte reponn. Men, Evenson Calixte fè moun sezi lè li reprann mo Jovenel Moïse pou li di  »Nou nan tranzisyon enèjetik ». Li pwomèt tibin gaz ak enèji solè yo pral vini apre. Men, nan konbyen lane… Epitou, sou ki prezidans! Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanche 17 janvye 2021 ((rezonodwes.com))-- Lè Jovenel Moïse te pale de pwogram Elektrisite 24/24 nan 24 mwa, depi 4 lane, li te pase nan betiz tout sa prezidan anvan yo te konn fè nan sektè sa, e li te di byen aklè, se enèji renouvlab li pral mete nan peyi Ayiti. Jovenel Moïse te choute", "domain": "rezonodwes.com", "date": "2025-11-07 22:46:53", "url": "https://rezonodwes.com/?p=217005", "image_url": null, "xglm_generated_text_wo_prompt": "Continue this article with similar tone."}
{"title": "San inite nan kan pèp la, nou pa anyen! - Rezo Nòdwès", "text": "tèks Raoul Gérard Jedi 14 janvye 2021 ((rezonodwes.com))– 12 Janvye 2010 – 12 Janvye 2021 fè 11 lane jou pou jou depi Latètranble a te touye apeprè 300,000 konpatriyòt Ayisyen ann Ayiti. Te gen plizyè santèn milye blese tou. Anpil moun sòti andikape. Latètranble a te yon dezas pou Pèp la. Sepandan, gen moun ki di majorite moun mouri akoz de move konstriksyon lojman yo. Kay yo bati andeyò de mezi parasismik yo, kifè lojman yo pat pwoteje kont de katastwòf natirèl tankou latètranble. Pa prèske gen w Ayisyen ki pat gen yon moun li konnen ki tonbe anba latètranble a, manman, papa, frè, sè, kouzen, vwazen elatriye. Plizyè santèn milye moun te anba tant. Gen Site Tant ki konstwi toupatou nan Pòtoprens. Leta sanginè reyaksyonè a te ranje kò li pou fè tant yo yon fòm lojman sosyal de mas. Kifèla, jouk jounen jodi a,  gen moun kap viv anba tant toujou sitèlman leta reyaksyonè anti Pèp la pa vle reponn a bezwen lojman sosyal Pèp la. Kidonk, chak moun gen w sikatris latètranble a kite pou nou. Latètranble a fè yon tole nan konsyans nasyonal la menm. Nap tou sonje asasina Profesè Jean Anile Louis-Juste nan Pòtoprens kèk èdtan anvan latètranble a nan men nèg sou moto. Lanmò asasina sa a te nwaye nan dezas latètranble ki te vin apre a. Asasina a poko janm klarifye pou konnen kilès ki te dèyè krim sa a. Nan menm jou Madi 12 Janvye 2010 la, nouvèl la te gaye toupatou nan lemond. Lemond antye te byen vit reponn an solidarite ak Pèp Ayisyen an. Plizyè peyi te voye èd tout kalite e sitou finansyè pou Pèp Ayisyen an rebati peyi a. Montan finansyè a te monte a apeprè $16.3 milya dola vèt. La Croix Rouge Americaine te ranmase $500 milyon dola vèt pou Pèp Ayisyen an. Rapò ki bay de kisa La Croix Rouge Americaine te fè ak gwo manman lajan sa a di se 6 ti kay yo fè. Kanta montan $16.3 milya dola vèt plizyè peyi sou Latè bay Pèp Ayisyen an, gen yon estrikti konjwen leta Ayisyen ak Entènasyonal la te mete kanpe ki te rele CIRH pou te jere lajan sa a pou rekonstwi peyi a. CIRH vle di an Franse, Commission Intérimaire pour la Reconstruction d Haiti. Moun ki te plis anchaj alatèt CIRH la se te ansyen Prezidan Ameriken, Bill Clinton, ak Premye Minis Ayisyen an alepòk, Jean-Max Bellerive. Dabò, entènasyonal la te ekskli tousenpleman pòsyon Ayisyen an nan tout gwo desizyon kap pran nan CIRH la. Sepandan, bann lach yo pat janm rive denonse sa piblikman. Ofinal, entènasyonal la kraze $16.3 milya dola vèt san anyen serye pa rive fèt nan peyi a vre. KOT $16.3 MILYA DOLA VÈT FON CIRH LATÈTRANBLE A FÈ? Pèsonn pa konnen. Men entènasyonal la ak tout moun ki te nan CIRH la ap gen pou reponn kesyon sa a pou Pèp Ayisyen an to ou ta! Kreyon Pèp la pa gen gonm! Ki Leson Nou ta dwe tire de eksperyans Latètranble a ak tout sa ki antoure l, pa ekzanp, $16.3 milya dola vèt Fon Latètranble Lemond fè Pèp Ayisyen an kado a? Gen 2 leson pou nou tire de eksperyans Latètranble a. Pou youn, 300,000 konpatriyòt Ayisyen nou yo mouri apre Latètranble a paske sosyete Ayisyen an divize an klas sosyal antagonik. Sou yon bò, klas dominan reyaksyonè yo, asavwa, boujwazi a, grandon yo, tiboujwazi reyaksyonè eze a akapare tout richès peyi a e bay tèt yo liks viv nan bon kondisyon. Anplis, leta parazit la osèvis klas reyaksyonè sa yo. Sou yon lòt bò, mas popilè yo ap viv nan de kondisyon esklavajis, nan mizè ekstrèm, san lojman desan, 2 bra balanse. Ositou, pou sa pa repete ankò, pou Pèp la pa sòti viktim ankò, fòk li gen lojman ki reponn a mezi parasismik yo, sètadi, de kay solid pou pwoteje yo de latètranble. Kidonk, konstriksyon pa kapab kontinye fèt nenpòt kijan. Sa mande yon leta demokratik ki kapab pran desizyon politik pou enplemante yon politik piblik serye ak konsistan. Jodi a, Madi 12 Janvye 2021, 10 lane apre latètranble a, nou pa gen kalite leta sa a. Nou toujou gen w leta pariya, yon leta asasen, kriminèl kap pwone teworism deta, ensekirite deta, kidnapin deta, enpinite deta ak yon sistèm koripsyon san limit. Dezyèm leson pou nou tire nan eksperyans latètranble a se nan nivo kontwòl fon nou te resevwa yo. Nan 10 lane ki pase la a, kowonpi opouvwa yo ansanm ak mafya entènasyonal yo gagote plis pase $20 milya dola vèt, $16.3 milya fon latètranble a ak $4.2 milya dola vèt fon petwokaribe yo. Sa yo se te don dòt peyi te bay Pèp Ayisyen an ke vwayou opouvwa yo ak mafya entènasyonal la vòlò tètkaleman. Men gen 10 lane bidjè kriminèl yo kote menm vòlò sila yo kraze plizyè milya goud. Gen $1.50 lajan transfè ak $0.05 apèl telefonik dyaspora a ki bay yon plizyè milyon dola chak lane. Epi pwofesè lekòl nan tout peyi a pa rive touche pandan plizyè mwa e menm plizè lane menm. Nou ka imajine nou, ak tout lajan sa yo ki gagote la a, kisa nou tap kapab reyalize si nou te gen w leta demokratik serye nan peyi a? Ayiti tap gen tan nan pant bonjan devlopman dirab wi ak anpil envestiman nan travay, lojman, edikasyon (anpil lekòl, lise, inivèsite, sant sante, lopital de referans toupatou nan tout 10 depatman nou yo, sant rechèch, bibliyotèk, jaden botanik, restorasyon tout sit istorik nou yo, Pak, teren spòtif tout kalite pou jenn nou yo, enstitisyon kiltirèl tout kalite elatriye. Se tout sa vòlò, ganstè, kowonpi opouvwa yo retire nan men nou pandan 10 lane ki sot pase la yo. Èske nou vle kontinye viv konsa nan jan nou ye la a? Panse sou sa non! Lenmi de klas nou yo onivo lokal (klas dominan reyaksyonè yo), e onivo entènasyonal (kolon enperyalis yo) te pwofite de moman feblès Pèp Ayisyen an nan lane Latètranble a pou te foure yon “eleksyon” malatchong nan gagann nou ann Oktòb-Novanm 2010. Yo te tou enpoze nou yon bann reyaksyonè, akayik ak kowonpi nan tèt leta a. An 2015-2016, klas dominan reyaksyonè yo ak peyi kolon enperyalis yo te foure menm reyaksyonè, akayik, kowonpi ak kriminèl yo nan gagann nou nan “eleksyon” malatchong yo ankò. Devan gwo agresyon sa yo, nou menm Pèp Ayisyen an te fè retrè nan batay nou yo. E pi rèd, nou pa òganize Kan Pèp la pou rebondi nan batay nou yo a tan. Ositou, sa vin lakòz nou pran 10 lane pouvwa reyaksyonè, akayik, obskirantis, vòlò, asasen, kriminèl jouk jounen jodi a. Depi nou montre nou pa sou goumen, klas reyaksyonè yo ansanm ak peyi kolon enperyalis yo ap pwofite pile, ponpe sou do nou, dominen nou, matirize nou ak masakre nou.Kidonk leson istorik pou nou tire de eksperyans Latètranble a se pou nou menm Pèp la pran kontwòl ekonomi peyi nou. Sa mande nou rive konstwi INITE KAN PÈP LA . Klas sosyal nan Kan Pèp la se Peyizan Pòv yo, Travayè agrikòl, Travayè toupatou nan vil yo, Ouvriye tout kalite, Soupwoletè yo, Tiboujwazi defavorize a ki nan di menm jan ak rès Pèp la, epi gen kategori sosyal tankou Entelektyèl konsyan, pwogresis ak revolisyonè yo, relijye konsyan pwogresis yo, atis konsyan pwogresis yo, etidyan konsyan pwogresis yo, ak pwofesyonèl konsyan pwogresis yo. Tout klas sosyal ak kategori sosyal nan Kan Pèp la dwe fè alyans ant yo pou mennen batay la. SAN INITE KAN PÈP LA, NOU PA ANYEN! MOMAN AN RIVE NAN BATAY LA POU NOU KONSTWI INITE KAN PÈP LA AK TRAVAYÈ YO KÒM POTOMITAN! Raoul Gérard Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "tèks Raoul Gérard Jedi 14 janvye 2021 ((rezonodwes.com))-- 12 Janvye 2010 – 12 Janvye 2021 fè 11 lane jou pou jou depi Latètranble a te touye apeprè 300,000 konpatriyòt Ayisyen ann Ayiti. Te gen plizyè santèn milye blese tou. Anpil moun sòti andikape. Latètranble a te yon dezas pou Pèp la. Sepandan, gen moun ki", "domain": "rezonodwes.com", "date": "2025-11-07 22:46:55", "url": "https://rezonodwes.com/?p=216384", "image_url": null, "xglm_generated_text_wo_prompt": "ntinue this article with similar tone."}
{"title": "Malgre tout pwomès gouvènman an, toujou gen goumen nan ponp gaz Pòtoprens - Rezo Nòdwès", "text": "Lendi 4 janvye 2021 ((rezonodwes.com))– Pandan tout sezon fèt la, se yon maswife Ayisyen te pase pou jwenn ti gout gazolin pou mete nan machin, moto, jeneratris, elatriye pandan blakawout blayi anpil kote epi fatra tounen abdenwèl nan tout kwen lari nan Pòtoprens. Depi plizyè jou, responsab BMPAD la, Ignace St-Fleur, pa sispann klèwonnen pa gen pwoblèm gaz epi anonse bato gaz ap rive touswit pou pa gen rate. Tout se te pawòl. Nan jou 2 janvye a menm, foto sikile sou tout rezo sosyo, bato gaz antre, moun delivre. Men jouk jodi 4 janvye nan aprèmidi, goumen toujou ap fèt nan kèk ponp gaz e galon esans la toujou ap vann 17 wotè nan mache nwa. Operasyon galon jon yo toujou la. Bagay yo toujou mangonmen. Sak pi rèd la, DG BMPAD Ignace St-Fleur, pa pè ni krent pou li deklare se konsa sa toujou ye nan fen lane. Se pa fòt yo, se paske moun yo konsome plis gaz e leta pa gen kote pou estoke plis gaz. Alatrakapapa. Finalman, dirijan pa bò isit pa pran sitwayen ayisyen pou po patat. Yo di sa yo vle, yo fè sa yo vle. Y ap byen pase, byen mennen epi lage tout yon popilasyon nan trennen nan malmennen.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 4 janvye 2021 ((rezonodwes.com))-- Pandan tout sezon fèt la, se yon maswife Ayisyen te pase pou jwenn ti gout gazolin pou mete nan machin, moto, jeneratris, elatriye pandan blakawout blayi anpil kote epi fatra tounen abdenwèl nan tout kwen lari nan Pòtoprens. Depi plizyè jou, responsab BMPAD la, Ignace St-Fleur, pa sispann klèwonnen pa", "domain": "rezonodwes.com", "date": "2025-11-07 22:46:56", "url": "https://rezonodwes.com/?p=214752", "image_url": null, "xglm_generated_text_wo_prompt": "ntinue this article with similar tone."}
{"title": "Prezidan Martelly simaye kowona nan plizyè evenman, dapre Jameson Bernabé, yon prezantatè nan »Matin Débat » - Rezo Nòdwès", "text": "Mèkredi 30 desanm 2020 ((rezonodwes.com))– Dapre Jameson Bernabé, responsab ribrik kiltirèl nan emisyon Matin Débat, Prezidan Martelly gentan simaye kowona nan anpil evenman li te pase nan kapital la. Kolaboratè emisyon ke Louko Désir ap dirije sou Radio Télé Eclair pran egzanp youn nan bal Enposib, gwoup k ap pi byen mennen ane sa nan peyi a. Jameson Bernabe revele ke  »Michel pa t gen kachne. Sa vle di l ap bay akolad. L ap bwè tafya, lòt moun ap bwè nan tafya l ». Si tankou anpil nan gwo chèf rejim ki sou pouvwa a, kachne preske pa alamòd ankò, responsab ministè sante piblik yo toujou ap raple ti pèp ke kowona la pi rèd e tout moun ta dwe respekte kondisyon sanitè ak jès baryè yo. Ministè Kominikasyon te menm rele anmwe pou atire atansyon Ayisyen sou yon nouvèl vag ki ka frape peyi a. Men pou gwo towo yo, sa sanble se pawòl van. N ap fè sonje ke responsab gwoup Sweet Micky yo, te anonse nan lannwit 28 ak 29 desanm ke chantè prensipal yo a, ansyen prezidan Michel Martelly te pozitif apre li te pase test kowona. Yo te tou pwofite anile tout evenman yo te gen nan ajannda yo e yo te presize ke Martelly pote l byen malgre sa. Foto paj FB Matin Débat Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 30 desanm 2020 ((rezonodwes.com))-- Dapre Jameson Bernabé, responsab ribrik kiltirèl nan emisyon Matin Débat, Prezidan Martelly gentan simaye kowona nan anpil evenman li te pase nan kapital la. Kolaboratè emisyon ke Louko Désir ap dirije sou Radio Télé Eclair pran egzanp youn nan bal Enposib, gwoup k ap pi byen mennen ane sa nan", "domain": "rezonodwes.com", "date": "2025-11-07 22:46:58", "url": "https://rezonodwes.com/?p=213637", "image_url": null, "xglm_generated_text_wo_prompt": "ntinue this article with similar tone."}
{"title": "Lanmòsanjou, chèf gang 400 mawozo a, di polisye boule kay li paske yo pa konn doulè achte blòk - Rezo Nòdwès", "text": "Lendi 28 desanm 2020 ((rezonodwes.com))– Malgre li rekonèt lap mennen yon pil aksyon ilegal, chèf gang 400 mawozo a, Lanmòsanjou, di polisye ki te fè desantdelye nan baz li a, tout se vòlè. Chèf bandi a pa pè pa krent, li di se afè moun polisye yo te fin vòlè. Li menm arive di polisye yo pa konn pri poze yon grenn blòk ak pri yon sak siman. Li deklare :  »Si yo te konn lè yo kraze l se yon lòt doulè pou m bay ankò pou m fè l, yo pa tap kraze l ». Yon lòt kote, Lanmòsanjou di premye minis defakto Joseph Jouthe se yon lach epi li deklare pa gen okenn sòlda 400 mawozo lapolis arete vre, paske sòlda yo te kanpe goumen ak lapolis. Pandan li fè kwè li gen antèn nan mitan PNH la, Lanmòsanjou di  »Si yo arete 15 sòlda, konn se 15 kabrit yo vòlò. Menm pou blag, yo pa arete inosan, alewè pou koupab. Paske m te gentan di tout moun nan zòn nan lage pye yo, lapolis ap vini ». Se konsa tou, Lanmòsanjou revele  »Lè m gen kòb se pa sèlman ak madanm pitit mwen m manje l ». Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 28 desanm 2020 ((rezonodwes.com))-- Malgre li rekonèt lap mennen yon pil aksyon ilegal, chèf gang 400 mawozo a, Lanmòsanjou, di polisye ki te fè desantdelye nan baz li a, tout se vòlè. Chèf bandi a pa pè pa krent, li di se afè moun polisye yo te fin vòlè. Li menm arive di polisye", "domain": "rezonodwes.com", "date": "2025-11-07 22:46:59", "url": "https://rezonodwes.com/?p=213221", "image_url": null, "xglm_generated_text_wo_prompt": "inue this article with similar tone."}
{"title": "SJM-Haïti mande leta ayisyen pou kontribye nan pwoteje dwa migran yo Sendomeng - Rezo Nòdwès", "text": "SJM-Haïti envite Leta ayisyen angaje l pou deplasman moun respekte prensip dwa moun epi  kontribiye nan pwoteje dwa desandan migran yo toupatou, sitou sila yo k ap viv Sendomeng. Nan okazyon Jounen entènasyónal migran yo, nou menm, nan Service Jésuite aux Migrants-Haiti (SJM Haiti), ap renouvle apèl ijans pou Leta ayisyen moutre angajman l nan kontribiye pou favorize politik  ak akò bilateral ki benefik pou daplasman moun, echanj ekonomik ak kiltirèl ak rès mond lan, epi sou  zile a; epi, yon lòt kote, SJM-Haïti ap raple nesesite pou Leta ayisyen angaje bon jan diskisyon pou  rezoud pwoblèm plizyè milye desandan migran k ap viv Sendomeng ki riske pèdi nasyonalite yo. Se vre gen kèk efò k’ap fèt pou ranfòse rapò diplomatik ak bon vwazinay sitou ak gouvènman  dominiken an. Nou panse patikilyèman ak vizit chèf diplomasi ayisyen, Dr Claude Joseph, Sendomeng  soti 29 Novanm pou rive 6 Desanm ki sot pase a. Men, si pa gen politik ak akò bilateral ekitab ki siyen  e ki angaje Leta yo sa pap gen anyen konkrè ki pozitif pou popilasyon migran yo. Pap gen ayen ki pozitif tou si Leta ayisyen pa angaje l pou elabore politik piblik epi pran bon jan  dispozisyon pou kwape mizè, ensekirite, eksklizyon, enjistis tout kalte, inyorans ak inegalite; epi kreye  kondisyon pou gen ledikasyon, swen lasante, travay, moso pen pou tout moun, yon fason pou pèsonn  pa oblije pati kite peyi a nan kondisyon ki pa respekte dwa ak diyite moun. N ap raple, sa gen 72 lane, « Eta-pati » yo nan Nasyonzini te mete efò yo ansanm pou pwoteje dwa ak  libète fondamantal moun genyen kèlkeswa koulè po yo, orijin yo, klas sosyal yo, elatriye, ak Deklarasyon inivèsèl dwa moun lan . 2 lòt dokiman : Pak entènasyonal sou dwa sivil ak politik, epi Pak  entènasyonal sou dwa ekonomik, sosyal ak kiltirèl , ta pral ranfòse volonte pou rete atache ak valè  fondamantal dwa moun yo. Menm volonte pou pwoteje dwa sa yo te moutre tou nan adopte divès lòt tèks dwa entènasyonal sitou Konvansyon entènasyonal sou pwoteksyon dwa tout travayè migran ak manm fanmi yo, Konvansyon entènasyonal dwa timoun yo, Konvansyon sou estati moun ki pa gen nasyonalite, epi Konvansyon pou redwi kantite moun ki pa gen nasyonalite . Pa twò lontan, nan lane 2018, plizyè peyi te mete yo dakò sou 2 lòt dokiman ki pou ede nan jere  deplasman moun nan mond lan: Pak mondyal sou refijye ak Pak mondyal sou migrasyon ki garanti, òganize, e ki respekte prensip (Pak Marakèch) . Menm nan nivo rejyonal volonte sa yo manifeste lè nou konnsidere divès peyi nan amerik la, tankou  Ayiti, Sendomeng, Meksik, ki adopte konvansyon ameriken sou dwa moun. Tout tèks sa yo moutre klè volonte Leta yo pou garanti dwa ak libète moun yo genyen an jeneral, epi  bezwen ki genyen patikilyèman pou pwoteje dwa migran ak desandan yo tout kote sou latè beni. Rapò  2017 Sekretè jeneral Nasyonzini an ki gen pou tit « Rendre les migrations bénéfiques à tous » moutre nesesite ki genyen pou Leta yo renouvle volonte yo pou pwoteje lavi ak dwa tout migran, epi pou yo  asire yo se yon sitiyasyon ki benefik pou tout moun. Komisyon ‘’inter-américaine’’ dwa moun, moutre tou volonte yo genyen pou rete fidèl ak prensip  fondamantal sa yo nan rekòmandasyon yo te fè, apre vizit yo te fè Sendomeng nan dat 2 rive 5 desanm  2013 la, pou gouvènman dominiken an te retounen sou desizyon yo te pran pou retire nansyonalite  desandan migran yo. Poutan, gen yon tandans pou wè migrasyon entènasyonal la tankou yon pwoblèm ki mande  entèvansyon Leta yo pou mete entèdiksyon. Patikilyèman, nan kontèks Covid-19 la, nou remake jan  anpil Leta te reyaji pou fèmen fwontyè yo pou limite deplasman migran yo. Sitou, gen anpil kote nan mond lan lwa yo pa pwoteje twòp popilasyon migran yo ak desandan yo. Nan amerik la, sitou nan Repiblik Dominikèn, migran ak desandan migran yo sibi anpil diskriminasyon.  Nou ka remake tou gouvènman dominiken ki sot pase dènye 7 lane sa yo pat janm moutre volonte pou  rezoud pwoblèm diskriminasyon tout kalte yo ap konnen depi dig dantan, epi lwa 168-13 la ranfòse  epi sistematize pi plis toujou. N ap note prensipalman jan diskrininasyon yo afekte yo nan anpeche yo  gen aksè dokiman idantite. Sa ki yon nesesite pou yo rive jwi dwa sivil ak politik yo, tankou gen aksè ak  lot sèvis, tankou ale lekòl, jwenn swen sante, posiblite pou travay, elt. Ayiti, depi nan kòmansman listwa l tankou yon repiblik, te toujou pran pozisyon sou sèn entènasyonal  la pou moun viv nan libète ak byennèt. Touswit apre lendepandans an 1804, ti bout tè sa te ouvri pou  akeyi nenpòt moun ki santi yo nan chèn esklavaj ak opresyon lòt kote. Nan lane 1950 yo, se nan yon  elan atachman ak valè fondamantal yo, entèlektyèl ayisyen te deplase al pote konkou ba plizyè peyi  afriken ki te pran endepandans yo. Sa fè nou konprann pi byen enpòtans deplasman moun. Se pou sa  SJM-Haïti ap renouvle apèl sa pou Leta ayisyen moutre bon jan volonte nan angaje relasyon ak lòt peyi  ki pi ekitab, epi kontribiye nan kreye bon jan kondisyon pou deplasman moun. Yon lòt kote, nan yon pozisyon prensip ki makonnen ak yon responsablite moral ak sou baz prensip  responsablite Leta yo genyen nan veye sou respè dwa ak diyite moun tout kote sou latè beni, SJM-Haïti ap mande Leta ayisyen angaje bon jan diskisyon ak otorite dominiken yo sou sitiyasyon 277,046  desandan migran, selon estimasyon Dezyèm sondaj sou imigran 2017 la, k ap viv Sendomeng ki riske  pèdi nasyonalite yo. Li pa posib sou zile nou pataje a, pou chaj listwa nou charye nan pran pozisyon  pou dwa moun, yon gwoup moun riske pèdi nasyonalite yo akoz yon lwa diskriminasyon, san sousi pou  valè ki makonnen ak libète ak dwa fondamantal pou moun viv. Kontak Laprès Georges Michelson LOLO Ofisye Kominikasyon ak Pledwaye Mobile: +509 4391 06 48 Bureau: +509 3106 87 39 Skype: Georges M. Lolo Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "SJM-Haïti envite Leta ayisyen angaje l pou deplasman moun respekte prensip dwa moun epi kontribiye nan pwoteje dwa desandan migran yo toupatou, sitou sila yo k ap viv Sendomeng. Nan okazyon Jounen entènasyónal migran yo, nou menm, nan Service Jésuite aux Migrants-Haiti (SJM Haiti), ap renouvle apèl ijans pou Leta ayisyen moutre angajman l nan", "domain": "rezonodwes.com", "date": "2025-11-07 22:47:01", "url": "https://rezonodwes.com/?p=211096", "image_url": null, "xglm_generated_text_wo_prompt": "ar tone. You can also use a newer version of the text."}
{"title": "Daly Valet – Sanksyon : Pa gen Apredye isiba! - Rezo Nòdwès", "text": "Sanksyon ! Mèkredi 16 desanm 2020 ((rezonodwes.com))– Mwen te di nou…sa jistis isit pa ka bay, jistis entenasyonal ap bay li. E sa jistis lèzòm pa garanti, jistis Bondye garanti l. Pa gen apredye isiba. Sèl Bondye ki Bondye. Nou tout ap pase. N ap regrèt yon jou kan menm nou te konpòte nou tankou sèl bowòm sou latè Dayiti Toma. Lavi moun, Konstitisyon, lalwa, byen moun se tankou fatra nou trete sa. Ayiti se nou menm, nou se Ayiti. Nou fè sa n vle ak li, jan nou vle, lè nou vle. Sa kanson fè yo pa t menm oze panse fè, nou menm kanson pay nou panse nou ka fè yo je fèmen san gade ni devan ni dèyè. Lage nan touye pwofesè, etidyan, tout kalte moun, granmoun, timoun, tibebe alamanmèl, jenn fi aflèdelaj, fè masak pasipala, kadejak sou demwazèl ak manman pitit, Kidnaping, epi al kouche sou do kòm si tout sa k pase fin pase. Se piyay. Jou va jou vyen. Ameriken se tankou gangan. Yo ba w pwen, men yo pa di w al domi gran chimen pou sa. Annatandan yo 3 toujou. Rete tann 2, 3, 4 menm 10 lane. Si m mouri foumi a pote nouvèl pou mwen. Jistis nou mande ! Jistis n ap tann ! Andidan kou deyò ! DV Ou di verite frem.  Lew yo gen pouvwa yo konnen yo Bondye.  Jou ale, jou vini, kaka je pa linet. Saw fe jodia yap few li demen e sak pi red la, lap rive sou famiw. Kite yo fe! Lew fe yon fwa, yo few 7 fwa plis. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Sanksyon ! Mèkredi 16 desanm 2020 ((rezonodwes.com))-- Mwen te di nou...sa jistis isit pa ka bay, jistis entenasyonal ap bay li. E sa jistis lèzòm pa garanti, jistis Bondye garanti l. Pa gen apredye isiba. Sèl Bondye ki Bondye. Nou tout ap pase. N ap regrèt yon jou kan menm nou te konpòte nou tankou", "domain": "rezonodwes.com", "date": "2025-11-07 22:47:02", "url": "https://rezonodwes.com/?p=210723", "image_url": null, "xglm_generated_text_wo_prompt": "ontinue this article with similar tone."}
{"title": "Rasin defi aplikasyon deklarasyon inivèsèl dwa moun yo an Ayiti - Rezo Nòdwès", "text": "Mèkredi 9 desanm 2020 ((rezonodwes.com))– Peryòd XVIII e syèk la konnen de (2) revolisyon, revolisyon ameriken epi revolisyon fransè a. Mistik revolisyon ameriken an genyen gwo enfliyans sou revolisyon fransè a[1]. Revolisyon sendomeng lan pa t genyen menm nati parapò revolisyon fransè a. Revolisyon fransè a te chita sou yon nati boujwa, lòt revolisyon an se batay kont esklavaj, rasis, gwo plantasyon, elatriye. Nan peyi Lafrans aprè lamonachi, genyen yon nouvo sèman sivik ki soumèt (dekrè 14 dawout 1792) kote reprezantan asanble yo fè sèman pou yo rete fidèl ak nanchon an epi fason pou yo konsève libète, egalite ak fratènite oswa mouri pou defann valè sila yo [2]. Nan period XVIII e syèk la, kesyon libète, egalite epi fratènite t ap fè fas gwo konfisyon nan sosyete fransè a. Premye konfisyon an te chita bò kote moun ki t ap defann revolisyon fransè a ; nan yon dezyèm tan bò kote Lafranmasoni. Malgre sa a, revolisyon fransè a rezime politik li suivan twa (3) mo : libète, egalite epi fratènite. [3]Selon Saint-Victor Jean-Baptiste (Sen-Viktò Jan-Batis), lide libète a t ap taye banda nan Sendomeng bò kote kaptif yo nan batay pou Lendepandans lan, sitou avèk Padre JEAN nan lane 1679. Modèl batay kaptif yo te chita nan rasin filozofi yo, pou yo rive genyen yon «Citoyenneté Pleine » [4], pwofesè Jean Anil Louis-Juste (Jan Anil Lwui-Jis) nan kad rechèch li yo manyen tèm « Citoyenneté pleine » lan, nan kontèks soulèvman jeneral kaptif yo nan Sendomeng nan lane 1791. Modèl sitwayènte sa a ale nan sans opoze lòt modèl yo ki pa total, sa vle di yon modèl ki pa konkrè, ki pa pèmèt jwisans dwa yo ak libète yo nan tout totalite yo. Pwofesè a panse revolisyon 1791 lan poze veritab baz demokrasi a, nan sans libète epi egalite ki konkrè a. Nan pèspektiv sa a, tematik sitwayènte a voye nou « nan libète tout moun anndan sosyete a epi nan kesyon demokrasi a »[5]. Jan Anil montre nan revolisyon 1791 lan, fason kaptif yo t ap poze veritab baz demokrasi a li te depannan parapò modèl okisdantal la. [6]Konsepsyon demokrasi oksidantal la kontribye nan mete èn kont li, paske li soumèt dwa moun yo, lwa ekonomik yo ki dwe suiv yon sèl direksyon, nan yon lide ki fè kwè yo paka chanje epi nan fason oksidan soumèt lwa syantifik yo. Kesyon dwa moun yo, konsidere kòm yon veritab lwa nan tout politik oksidantal la. [7] Deklarasyon Inivèsèl Dwa Moun yo, Nasyonzini adopte li nan asanble jeneral nan dat 10 desanm 1948, li se disip Deklarasyon Endepandans peyi Etazini a, menm jan li te pwoklame nan Vil Filadèlfi nan dat 4 Jiyè 1776. Prensipal moun ki te ekri Deklarasyon an nan Filadèlfi, Benjamin Franklin, Thomas Jefferson ; moun sila yo te kite sou tè yo, aprè lanmò yo, plis pase 200 esklav pou moun ki eritye yo. Sepandan, nan atik 1, yo ekri : « tout moun fèt lib, egal nan diyite epi nan dwa yo. Nan atik 3 : « tout moun genyen dwa pou genyen lavi, libète epi jwenn sekirite. Deklarasyon Inivèsèl Dwa Moun yo chita sou menm atik sa yo, elatriye, men li ajoute dwa sou zafè travay, garanti dwa sivik ak politik fanm yo [8]. [9] Dwa Entènasyonal Imanitè pran nesans nan peryòd XIXe syèk la ; dwa moun yo jwenn sous li nan rasin enspirasyon filozòf Limyè yo men li parèt sitou nan peryòd XX e syèk la, aprè dezyèm lagè mondyal nan yon kontèks diktati t ap vale teren. Objektif yo se konsève lavi, diyite epi sekirite moun yo. [10] Istorikman, genyen konjonkti ki konn fè Leta pa respekte konvansyon Dwa Moun yo. Dwa moun yo aplike nan tout sitiyasyon kote vyolasyon dwa moun ap fèt. Li aplike sitou nan moman genyen lapè, kote li garanti libète moun genyen pou yo pale epi ekri, libète pou moun yo òganize yo epi dwa yo genyen pou yo vote, libète relijyon moun yo epi garanti dwa pou moun yo genyen pou yo viv nan libète byennèt la, elatriye. [11]Asanble Nasyonzini pwoklame, Deklarasyon Inivèsèl Dwa Moun yo, kòm yon vizyon tout pèp, tout Nasyon dwe genyen pou li konkretize. Nan peyi Lafrans Deklarasyon Dwa Moun yo fèt nan dat 26 dawout 1789, li fè pati dwa konstitisyonèl fransè a. Dwa Moun yo konstrui pou yo fè respekte diyite moun yo. Sepandan modèl dwa sa yo pa t konsidere dwa sosyal ak dwa politik fanm yo, elatriye. [12]Nan nivo entènasyonal, dwa moun yo konsidere kòm yon konvansyon. Dwa moun yo konpoze twa (3) jenerasyon. Premye jenerasyon dwa moun yo parèt nan peryòd XVIII e syèk la, li chita sou lide “libète” sa vle di li karakterize dwa sivik ak politik yo. Dezyèm jenerasyon dwa moun yo konpoze dwa ekonomik yo, dwa sosyal yo epi dwa kiltirèl yo. Twazyèm jenerasyon Dwa moun yo genyen nan nannan li dwa solidarite yo, sa vle di dwa moun yo genyen pou yo makònen lòt òganizasyon, lòt peyi pou yo batay kont dezòd klimatik la nan lide pou yo viv nan yon anviwònman ki sen ; dwa moun yo genyen pou yo fè devlopman, dwa pou yo jwenn lapè epi dwa moun yo genyen pou yo jwenn èd imanitè, elatriye. [13]Genyen plizyè kritik ki fèt sou modèl jenerasyon dwa moun yo, parekzanp, premye jenerasyon an ki senbolize vizyon oksidantal monn lan. Deklarasyon Inivèsèl Dwa Moun yo genyen yon kokenn obligasyon, tankou, li genyen obligasyon pou li fè respekte lavi moun, libète pou moun yo òganize yo ; obligasyon pou li pwoteje moun yo kont aksyon ki pa legal, kont pèsekisyon epi zak kriminèl; obligasyon pou Leta mete sou plas yon ansanm mwayen pou li konsève dwa moun yo [14]. Alòs, Leta an Ayiti ratifye konvansyon ameriken sou kesyon dwa moun yo suivan lwa 18 dawout 1979 kote li pibliye nan jounal ofisyèl peyi a ki rele “Le Moniteur” nan dat 3 mas 1998, nan 195ème lane Lendepandans peyi a [15]. Nan kad yon bilan ki fèt nan lane 2008 sou Deklarasyon Inivèsèl Dwa Moun yo an Ayiti, bilan fè konnen [16]« prensip Deklarasyon Inivèsèl Dwa Moun yo miwo miba, yo pa respekte yo nan lemonn, nan sans sa a, genyen yon pakèt defi ki dwe leve, sitou nan yon peyi tankou Ayiti malgre yon kokenn jefò fèt bò kote yon ansanm òganizasyon, enstitisyon, sosyete sivil la, elatriye, ki mobilize pou yo fè respekte prensip ‘’Deklarasyon Inivèsèl Dwa Moun yo’’. » Nan yon lòt bò pwofesè dwa nan inivèsite Jenèv, Michel Hottelier konprann rapò miwo miba ki genyen nan kesyon respekte dwa moun yo ak òganizasyon Entènasyonal yo oswa miltinasyonal yo se yon veritab menas pou aplikasyon dwa moun yo [17]. Maya Hertig Randall, pwofesè dwa nan fakilte Jenèv, fè yon konsiderasyon kote li mansyone Leta kapab sèvi kòm pwoblèm pou manifestasyon dwa moun yo [18]. [19]Deklarasyon Inivèsèl Dwa Moun yo genyen nan vant li yon ansanm valè demokrasi a ap fè pwomosyon pou li, tankou kesyon tolerans, lapè sosyal, batay kont diskriminasyon, elatriye. Valè sa yo pa dwe nan avantaj yon gwoup oswa yon kan sa vle di pou yo tounen chwal batay yon fòm demokrasi militan. Nan sans sa a, li dwe nan avantaj tout moun, si n ap konsidere youn nan 14 prensip Bwakayiman yo, [20] « tout moun se moun pa gen moun pase moun». Alòs, si n ap konsidere apwòch pwofesè Maya Hertig Randall la kote li mansyone Leta kapab sèvi kòm yon veritab pikan kwenna pou manifestasyon dwa moun yo, elatriye ; nou ta vle chache konnen : Ki pi gwo baryè oubyen pikan kwenna nou jwenn sou wout Deklarasyon Inivèsèl Dwa moun (DUDH) nan peyi Ayiti ? Pou nou rive devlope yon konpreyansyon sou kesyon sa a, li t ap enpòtan pou nou founi je gade fòmasyon sosyal peyi a, nan yon premye tan ; eseye gade nan yon analiz dyalektik difikilte ki fè demokrasi a paka rive veritableman tabli nan peyi a, sitou pou dwa moun yo respekte aprè rejim Divalyeris la fin kaba, nan yon dezyèm tan. Fòmasyon sosyal peyi Ayiti Nan yon premye tan, [21] depi libète fòmèl fin fè kò sasinay sou lespri libète byennèt, sosyete a pase yon seri kriz : kriz sosyal yo (1806, 1843), kriz dèt yo (1825, 1875, 1896, 1910), kriz lokipasyon yo 1915, 1994, 2004), elatriye. [22] Nan sosyete a, toujou gen batay politik. Nan Sendomeng travayè esklav yo pran konsyans pou yo chavire lòd modèn kolonyal la. Sosyete libète byennèt la pa gen tan layite kò ak lespri li. Ansyen lòd la retounen sou fòm libète, egalite, fratènite ki sasinen viv lib osnon mouri. Peyizan Grandans reponn avèk jesyon kolektif solidè ; peyizan sid fè kò avèk jistis sosyal. Ansanm revandikasyon yo pa janm jwenn repons. An Ayiti, pratikman [23] depi Endepandans 1804, peyizan yo lage pou kont yo, yo viv senpman sou pwòp resous yo kreye. Se modèl fonksyònman sa a Gérard Barthelemy rele « système autorégulé » a ki tabli depi nan lagè pou Endepandans. [24]“Peyizànri ayisyen an toujou sou kontwòl, parekzanp sou kontwòl grandon yo, Pè Legliz katolik yo, ti boujwa politisyen yo epi fonksyonè lokal Entènasyonal kominotè a”. Nan founi je gade, [25] « peyizan ayisyen an pa janm mennen yon batay ki otonòm nan espas politik la. Li toujou jwenn yon kouch moun save, reprezantan politik, gwoup sosyal ki fè li kwè yo ka ride li jwenn satisfaksyon nan revandikasyon li yo ». Sa pa anpeche peyizan yo jwe yon gwo wòl nan pwodiksyon agrikòl la, malgre tout gwo pwoblèm peyizan yo konfwonte anfas klas dirijan yo, majorite moun k ap viv nan lakanpay yo bay gwo enpòtans ak pwodiksyon agrikòl la pou yo satisfè konsomasyon lokal la, tankou sektè agrikòl la rete youn nan pi enpòtan sous aktivite pou plis pase 5.2 milyon moun k ap viv nan milye riral la jounen jodi a epi pou bay yon bon pati nan popilasyon an manje. Nou kapab konprann istorikman dwa peyizan yo pase anba pye an Ayiti menm jan ak anpil lòt kouch sosyal. Malgre sa a genyen gwo batay k ap fèt nan nivo entènasyonal nan òganizasyon tankou Via Campesina pou li fè respekte dwa peyizan yo, menm genyen kèk òganizasyon peyizan ayisyen ki fè pati estrikti sa a, kòm « Mouvman Peyizan Nasyonal Kongrè Papay » (MPNKP), Tèt Kole ti peyizan Ayisyen (TK) k ap batay pou dwa peyizan yo respekte nan lojik pou yo jwenn tè pou yo travay, dwa pou yo jwenn bon jan semans, dwa pou genyen souverènte alimantè, sipò teknik ak bon jan ankadreman, elatriye. Nan atik 1 òganizasyon sa a, li mansyone : “yon peyizan se yon moun k ap viv dirèkteman nan relasyon avèk latè epi ki respekte lanati” [26]. Yon moun save kou [27] David Placide konprann ansanm pwoblèm sosyete a ap konfwonte fè pati yon eritaj kolonyal sa vle di kote pa genyen vrèman, depi aprè Endepandans, yon lojik ak yon pratik ki kaba ansyen pratik kolonyal yo. Pratik koripsyon, pwostitisyon, tradisyon otokratik, pa respekte lwa yo epi demounize moun suivan move trètman yo jwenn, elatriye. Lojik pratik sa yo pa ale nan sans filozofi batay pou libète byennèt moun kolon yo t ap fè sèvi kòm esklav. [28]Sosyete ayisyen an, se yon sosyete ki fonde sou filozofi libète byennèt la. Nan konkrè 14 dawout 1791 la, Boukman ak Fatima te reprezante libète byennèt la tankou fòm lavi granmèt k ap gide vodou a. Se an kreyòl, ki se lang yo te kreye pou libere yo anba chenn modènite kolonyal la, yo te kanpe libète byennèt travayè yo anfas libète malèt kolon yo […] Se nan diskou ak pratik libète sa a premye deviz peyi a soti : viv lib osnon mouri ! Kò sasinay sou Desalin bay Pétion dwa pou li chanje li an : Libète, Egalite, Fratènite. Nou deja wè kouman 2 pwojè libète t ap batay nan Sendomeng [29]. Si n ap parafraze Jan Anil, filozofi libète byennèt la ; batay kaptif yo pou yo jwenn « Citoyenneté pleine » yo se ta rasin tout veritab demokrasi an Ayiti. Alòs, pou nou konprann pi gwo pikan kwenna ki sèvi baryè pou aplikasyon Deklarasyon Inivèsèl Dwa Moun yo an Ayiti, n ap konprann li nan fè yon analiz dyalektik sou pikan kwenna ki fè demokrasi a paka rive nan bout li aprè Rejim Divalyeris la fin kaba. Trayizon demokrasi an Ayiti Nan yon dezyèm tan, Ayiti konnen yon diktati ki fè plizyè lane. Diktati Rejim Divalye a moute aprè plizyè gouvènman pwoviswa souvan konteste bò kote kandida yo, nan lide pou yo anpeche pyès kandida pa jwenn privilèj patikilye. Malgre sa a, Franswa Divalye suivan dimansyon politik ak estrateji li te rive pran eleksyon an nan gwo ponyèt kote li te jwenn sipò Lame a epi kòb nan men moun k ap fè politik nan peyi Kiba nan epòk la, tankou li jwenn yon milyon dola nan men prezidan Fulgencio Batista [30]. Menm genyen temwanyaj ki fè konnen F. Divalye te di li pa kwè nan eleksyon lib epi transparan, se Lame li kwè ki dwe bay li pouvwa [31]. Nan kesyon eleksyon pwofesè [32] Victor Benoît (Viktò Benwa) nan kad travay li fè konprann, chak pral genyen eleksyon nan peyi a genyen gwo batay nan lojik pou yon kandida fè dappiyanp sou eleksyon an. Batay sa a makònen gwo vyolans, li suiv pwoblèm politik ak yon lojik diktatoryal. Eleksyon yo fè parèt pi byen kriz estriktirèl yo peyi a ap konfwonte depi dikdantan, san li pa pote anyen kòm amelyorasyon. Nou pa dwe bliye, nan mitan peyizan yo, se sou fòm aksyon kominotè, makout yo te kontwole milye riyal la pou gouvènman Divalye a[33]. Selon Laënnec Hurbon « se yon Rejim ki karakterize koripsyon, krim, masak, elatrire », malgre rejim sa a fin kaba, [34] Leta Divalyeryen an repwodui tèt li san Divalye difèke repons kriz estriktirèl yo rejim sila a te soumèt nan fè zak kriminèl pa rezoud pwoblem yo, zak sila yo kontinye manifeste menm aprè rejim Divalye a. [35] Soti 1804 jouk jounen jodi a, Leta Ayisyen te toujou yon Leta otoritè : Ayiti konnen nan tout istwa li senpman diktatè. Diferans Divalye parapò lòt chèf Leta ki pase yo se transfòmasyon yon estrikti diktatoryal otoritè nan yon estrikti totalitè. Rejim Divalye a ak lòt gouvènman yo administre peyi a tankou antrepriz pèsonèl yo, kote koripsyon, represyon ap vale teren, touye tout moun ki vle bloke pouvwa yo, se modèl Leta sa a Sauveur Pierre-Etienne kalifye Leta neyopatrimonyal la [36]. Aprè rejim sila a, eleksyon 1990 yo bay pou premye fwa yon konsekrasyon demokratik nan yon kontèks kote Lame t ap fè gwo represyon kont tout pwosesis demokratik la. Malgre viktwa Jean-Bertrand Aristide kòm prezidan viktwa pa t rete pou lontan difèke Lame ayisyen jwenn jarèt C.I.A konplote yon koudeta kont li [37]. Nan lane 1994, Etazini tounen avèk prezidan Aristid pou kontinye pwosesis demokratik la, aprè plizyè masak ki fèt nan katye popilè yo pou Etazini kraze fòs òganizasyonèl mas popilè a, ki te vle viv yon demokrasi ki chita sou libète byennèt yo. Sepandan pouvwa Lavalas pa t chita vrèman modèl sosyete reyèl li reve a men plis sou Aristid kòm yon pèsonalite karismatik ki chita sou bèl diskou. Echèk pouvwa Lavalas la vin fè genyen gwo difikilte pou moun yo parèt nan espas politik la e pou yo adapte yo [38]. Pouvwa Lavalas se te [39] prensipal alye Fon Monetè Entènasyonal (FMI) ki kontribye nan fè dappiyanp sou antrepriz Etatik yo, ki genyen gwo konsekans negatif sou byennèt pèp ayisyen an. Lavalas manifeste yon pouvwa ki neglije totalman byennèt popilasyon an, an menm tan, kache lavni Ayiti epi fèmen wout pou demokrasi a [40]. Si nan moman ki t ap vini yo konstitisyon an reyabilite divalyeris yo nan dwa sivil ak politik yo ; pouvwa Lavalas la nan pratik li reyabilite yon lòt fwa divalyeris la politikman epi moralman. Reyabilitasyon sa a vin yon pikan kwenna pou lavni demokrasi a an Ayiti [41]. Si Rejim Divalye a t ap itilize [42] represyon kòm prensipal metòd pou batay kont tout fòm opozisyon pou li konsève pouvwa li, Tonton-makout kòm senbòl li ki se yon zouti depaman valè demokratik yo, kote l ap fè entimidasyon, menas, bay pwop tèt yo jistis, arestasyon ki pa legal, pèsekisyon politik, sasina, elatriye, pouvwa Lavalas la ale nan menm lojik sa yo, anplis, pandan prezidan Aristide fin prete sèman jouk rive 29 fevriye 2004, Lajistis pa sispann fè wout kwochi, wout ki rann li plis fèb nan poze aksyon ki pa legal [43]. Sou prezidans Jean-Bertrand Aristide Lajistis pa t vo anyen [44], parekzanp pouvwa politik la pa t respekte kèk Jij ki te genyen obligasyon pou deside nan kad fonksyon yo [45], souvan fwa pouvwa soumèt yo kèk restriksyon ki deyò konstitisyon an [46 ; 139]. Nan san sa a, tout ayisyen k ap viv an Ayiti se yon potansyèl prizonye [47]. Si n ap eseye konprann bidjè Ministè Lajistis nan lane 2003-2004, li genyen yon bidjè anviwon 1.3 milya goud, kote 1.1 milya ale pou Polis Nasyonal Ayiti (PNH), alòs depi lè Ministè Lajistis vin otoritè titèl PNH la, 80% bidjè ale pou lapolis [48]. Andeyò restriksyon ki pa konstitisyonèl yo, nou remake pa genyen vrèman lajan nan bidjè Ministè Lajistis pou li fè travay li jan sa dwe fèt. Pwoblèm sila yo kontribye nan vyolasyon dwa moun yo an Ayiti. Depi aprè 1986, malgre gwo jefò fèt sou kesyon respè dwa moun yo bò kote kèk òganizasyon, enstitisyon, elatriye, men chapant estriktirèl sosyete a pako chanje pou li rive veritableman nan yon sosyete “tout moun se moun pa gen moun pase moun”, se absans yon veritab demokrasi ki lakòz sa a. Sevre aprè 86 Ayiti antre nan yon pwosesis demokratik men li pako janm reyèl. Sosyològ Frédéric Boisrond konprann demokrasi a pa ateri koz edikasyon moun yo ki pa fèt pou yo rive genyen yon kilti demokratik. Ayiti soti nan diktati pou li antre nan yon demokrasi san okenn edikasyon pou li fasilite tranzisyon demokratik la. Li ajoute konstitisyon 1987 la fèt senpman pou li bloke yon nouvo diktati tabli nan peyi a. [49] Sosyològ Louis Naud Pierre eksplike difikilte ki nan rasin aplikasyon konstitisyon 1987, selon Sosyològ la se yon pwoblèm disonans koyitiv ki genyen kòmkidire lide libète, egalite ak fratènite nan konstitisyon 87 la depaman fason ayisyen yo, yo menm konprann mo sa yo. Lide sa yo kache mit, prejije ak estereyotik negatif yo depi moman difisil yo te viv soti nan Lafrik pou yo rive nan Amerik. Se yon moman difisil ki fè pati istwa kolektiv pèp ayisyen an. Alòs istwa vyolasyon dwa moun yo soti Lafrik pou yo rive nan Lamerik nan lide pou loksidan fè plis richès, li fè genyen yon lòt fason moun nwa yo sitou, espesyalman ayisyen genyen yon lòt fason yo konprann Deklarasyon Inivèsèl Dwa Moun yo jounen Jodi a, kote Òganizasyon Nasyonzini fè silans sou fason Leta ayisyen pa respekte dwa moun yo, malgre plizyè konvansyon li siyen sou respè dwa moun yo. Lè n ap konsidere plizyè rapò Fondasyon Je Klere (FJKL),- [50]rapò, 6 fevriye 2020, [51]13 me 2020, Rezo Nasyonal Defans Dwa Moun yo (RNDDH),- [52]rapò 13 dawout 2020, sou fason dwa moun yo ap vyole an Ayiti. Vyolasyon dwa moun yo fèt nan yon fason sistematik an Ayiti, li vin yon [53] “habitus”, sa vle di yon sistèm dispozisyon dirab, nan sans Pierre Bourdieu. Li fèt nan mitan klas esplwate a, an menm tan bò kote klas dominan an, klas dirijan an epi bò kote [54] “Entènasyonal kominotè” a sou pèp ayisyen an ; kòm nan domèn dwa absoli tout enjerans konstitye yon vyolasyon. Boutofen, nou eseye konprann kokenn pikan kwenna ki nan rasin aplikasyon Deklarasyon Inivèsèl Dwa Moun yo (DUDH) an Ayiti. Kote nou fè yon analiz dyalektik sou fòmasyon sosyal sosyete ayisyen an, nan yon premye tan; nou rive gade kouman absans yon veritab demokrasi sèvi kòm prensipal pwoblèm pou aplikasyon “Deklarasyon Inivèsèl Dwa Moun yo”. Lè nou konsidere istwa Deklarasyon dwa moun yo, Deklarasyon endepandans peyi Etazini, ki ale prèske nan menm lojik Deklarasyon Inivèsèl dwa Moun yo; fason yo soumèt dwa moun yo, lwa syantifik yo epi demokrasi oksidantal la nan lòt peyi ki pa nan menm dimansyon peyi oksidan yo, espesyalman Ayiti, li depaman sou fason ayisyen konprann demokrasi a. Demokrasi Ayiti a dwe bwè nan sous filozofi libète byennèt kaptif yo t ap batay pou li a, nan fason pou yo ateri “Citoyenneté pleine” lan ki se yon modèl sitwayènte ki chita sou jwisans total dwa sivik, politik, sosyal ak kiltirèl yo. Modèl sitwayènte sa a depaman lòt modèl ki pa konkrè yo. Nou dwe mansyone [55] dwa moun yo mache kòtakòk demokrasi a. Sepandan demokrasi n ap pale a se pa yon demokrasi reprezantativ, ekonomik oswa politik. [56]Georges Burdeau fè yon kritik sou modèl demokrasi sa yo kote tout pouvwa pèp la jwenn fonnman li nan ògàn reprezantatif la. Genyen demokrasi veritab lè pèp la genyen pouvwa, lè li kapab kontwole manifestasyon pouvwa nan yon fason dirèk. [57] Menm jan demokrasi klasik la, demokrasi sosyal la jwenn fonnman li nan respekte dwa moun yo. Sepandan demokrasi klasik la wè demokrasi sosyal la nan yon lòt pèspektiv. Dwa yo ki mansyone nan Deklarasyon 1789, se yon ansanm eleman ki makònen dwa pèsonèl moun yo, se yo menm ki genyen obligasyon pou yo jwi yo. Bò kote Leta, dwa moun yo pa dwe vyole. Lide sa depaman an Ayiti pou fason Leta kontribye nan vyole dwa moun yo, si n ap konsidere rapò òganizasyon k ap defann dwa moun yo, FJKL, RNDDH, elatriye. [58]Se vre ekspresyon byennèt pou tout moun lan chita nan demokrasi sosyal la men tou li se yon zouti k ap fè pwomosyon pou lib antrepriz, inisyativ pèsonèl epi konkirans. [59]Modèl demokrasi sa a ap konplè nan pwolonjman demokrasi politik la oswa nan aplike yon revolisyon k ap fè li pran wout diktati pwoletarya. Se modèl demokrasi sa a [60] Antonio Gramsci rele « Démocratie ouvrière » a. Dwa moun yo chita bò kote yon ansanm valè demokrasi a ap fè pwomosyon pou li. Amartya Sen nan kad travay kritik li fè sou modèl demokrasi oksidantal la epi analiz li fè kote li mansyone demokrasi a kapab genyen yon sans laj, sa vle di lè genyen deba politik, yon gouvènman ki chita sou diskisyon ; epi yon sans piti se lè genyen eleksyon. Li konsidere yon ansanm eleman ki nan rasin demokrasi a : pliralism, divèsite, deba piblik, libète fondalnatal, dwa sitwayènte, dwa pou moun yo vote, enfòmasyon yo ki dwe disponib pou tout moun, elatriye. Si n ap konsidere lide Amartya Sen lan, Leta an Ayiti nan dènye lane sa yo prèske pa nan pyès sans demokrasi sa yo, sa vle di li pa nan demokrasi nan sans laj ni piti a, malgre gwo jefò ki fèt depi aprè 1986. Frédéric Boisrond fè konnen youn nan eleman ki vrèman enpòtan nan yon demokrasi se prensip opozisyon an. [61]Menm jan pati politik yo jwe yon gwo wòl nan kontribisyon yo pou yo tabli demokrasi a. [62] Genyen (3) fason diferan demokrasi a kapab kontribye nan fè lavi moun vin pi bèl: li pèmèt libète politik moun yo manifeste sa vle di aplikasyon dwa sivik ak politik yo ; li fè moun yo kapab eksprime epi defann revandikasyon yo, espesyalman nan desizyon politik k ap pran yo ; li pèmèt moun yo aprann youn ak lòt epi bay sosyete a posiblite pou li bay valè li yo bon jan fòm ak priyorite. Alòs, [63] depi plis pase yon syèk, pèp ayisyen deside viv epi batay pou demokrasi a men pwojè sila a pako ka ateri malgre elaborasyon yon ansanm lwa. [64]Kreyasyon lwa yo pa difisil, s ak pi enpòtan se kapasite pou fè aplike yo epi veye pou yo kapab kontribye nan chanje lavi pèp ayisyen an. [65]Demokrasi ayisyen genyen an fèt sou fòm yon imaj, li pa chita sou okenn estrikti ki estab, ki reyèl ; kesyon souverènte pèp la se yon idòl. [66]Youn nan prensipal difikilte demokrasi a se zafè inyorans k ap vale teren nan mitan popilasyon an, zafè moun yo ki paka jwenn fòmasyon epi mankman motivasyon bò kote pèp la. [67] Nan yon lòt bò zafè dezòd, koripsyon nan administrasyon Etatik la ak nan espas politik la, jesyon vag sa vle di san rigè konsidere kòm lènmi demokrasi a. [68] Lòske konstitisyon an pase anba pye, prensipal enterè nanchon an pa jwenn pwoteksyon, diyite nasyonal la ap disparèt, chèf pouvwa ekzekitif la konprann li pi wo pase lalwa, sa vle di pi wo konstitisyon ak lwa yo, sila yo senbolize echèk demokrasi a. [69]Eddy Arnold Jean rezime pikan kwenna demokrasi a nan yon ansanm pwoblèm : koripsyon, pwoblèm estabilite politik, foli pouvwa, enjerans politik ak ekonomik, kesyon paka jwenn jistis, aksyon laboujwazi ak anbasadè yo kont pèp ayisyen an. Nou kapab ajoute pwoblèm altènans politik la an Ayiti kontribye nan bare wout demokrasi a. Anfè, dwa moun yo ap kontinye pase anba pye si pa genyen yon Leta ki respekte dwa moun yo, an menm tan si pa genyen yon Leta demokratik. Leta ki chita sou dwa moun yo pa otomatikman vle di Leta demokratik. [70]Pou genyen Leta ki chita sou dwa moun yo, fòk moun yo konnen yo genyen menm sosyete. Leta sila a opoze yon modèl Leta otoritè ki pa jwenn limit lalwa. [71] Konstrui yon Leta ki chita sou dwa moun yo se genyen yon Leta ki jwenn limit lalwa epi kote se lwa yo ki defini manifestasyon sosyetal la. Ayiti se yon peyi ki chita sou yon ipokrizi Leta dwa moun. [72]Suzy Castor konprann dwa se vrèman yon zouti ki nesesè men ki pa sifi pou Laënnec Hurbon pale sou Leta dwa moun. [73]Damase Pierre-Louis fè yon kritik sou modèl demokrasi a nan peyi Ayiti kote li eksplike modèl demokrasi ki genyen an se yon mansonj. Nan sans sa a, si pa genyen yon veritab demokrasi, Leta dwa moun, ki chita sou filozofi libète byennèt 1791 lan, Deklarasyon Inivèsèl Dwa Moun yo ap toujou jwenn pikan kwenna ki fè li pa p ka aplike an Ayiti. Dat : 05-12-2020. Malachy BASTIEN, Asp Antwopo-sosyològ, Ekriven. Imèl : malachy.bastien@student.ueh.edu.ht DOKIMAN NOU RANKONTRE POU EKRI TÈKS SA A [1], MICHEL Hector, la révolution francaise et haitienne , Port-au-Prince, Henry Deschamps, 1995. [2], Ibid. [3], JEAN-BAPTISTE Saint-Victor, Haiti sa lutte pour l’émancipation , Port-au-Prince, Fardin, 2015. [4], MÉRILIEN Josué, Haiti éducation à la citoyenneté enjeux et perspectives , Port-au-Prince, les Engagés, p. 57. [5], Https : equitas.org/wp-content/uploads/2017/02/Equitas-le-partage 17-lapproche-pour-une-citoyenneté-engagé.pdf. [6], JEAN ziegler, la haine de l’occident , Albin Michel, 2008, 297. [7], Ibid. [8], Mémoire online. [9], Université de genève, cours introduction aux droits de l’homme. [10], Ibid. [11], Ibid. [12], Ibid. [13], Ibid. [14], Ibid. [15], Reliefweb.in/repor/Haiti, Haiti : quel bilan 60 ans après la Déclaration universelle des droits del’Homme (DUDH). [16], Ibid. [17], Op-cit, cours université de genève. [18], Ibid. [19], Ibid. [20], Pierre Michel Chéry, nan kad travay li fè sou 14 prensip Bwakayiman. [21], LOUIS-JUSTE Jean Anil, ONG : ki gouvènman ou ye ? Pòtoprens, ASID, 2009. [22], Ibid. [23], GÉRARD Barthelemy , L’univers rural haïtien-le pays en dehors , Paris, L‟harmattan, 1990. [24], LOUIS-JUSTE Jean Anil, Haïti : Eclipse socio-politique de la paysannerie ou présence politique subalterne des paysans? Http: //www.alterpresse.org/spip.php?article1566. Jeudi 12 aout 2004. [25], Ibid. [26], Une agriculture pour vivre! Quels enjeux pour les mouvements paysans? Février 2014, Carmelina Carraciloo (Coordination), Entraide et Fraternité. P. 39. Tèks la fè konnen genyen de mannyè pou yon moun peyizan. San kondisyon sa yo moun lan pa peyizan. Premyeman se yon moun ki pasyone nan koze latè. Dezyèmman ou dwe viv swivan pwodiksyon latè. Nan menm tèks sa a, Via Campesina nan chat òganizasyon sa a, li mansyone nan atik 1 « yon peyizan se yon moun k ap viv dirèkteman an relasyon avèk latè epi lanati. » Nan yon lòt tèks ki rele: Charte de l’agriculture paysanne, pour une autre agriculture produire-employer-preserver , www. Agriculturepaysanne.org. FADEAR Réseau de l‟agriculture paysanne. Nan tèks sa a, yon peyizan se pa senpman yon moun ki genyen yon fonksyon anviwonnmantal, ekonomik sa vle di ki nan pwodui byen ak sèvis epi lòt aktivite ki pa pou vann. Men tou, li se yon aktè sosyal. [27], DAVID Placide, l’héritage colonial en Haiti , Port-au-Prince, C3, 2015. [28], Op.cit, LOUIS-JUSTE. [29], Ibid. [30], BENOÎT Victor, batailles electorales et crises politiques en Haiti (1807-1957 ) Tome I, Port-au-Prince, C3, 2019. [31], Ibid. [32], Ibid. [33].Op.cit, LOUIS-JUSTE. [34], TROUILLOT Michel-Rolph, les racines historiques de l’État duvaliérien , Port,au-Prince, C3, 2016. [35], Ibid. [36], SAUVEUR Pierre-Etienne, l’énigme ha i tienne, l’échec de l’État moderne en Haiti , Montréal, Mémoire d’encrier, 2007. [37], JEAN Jean-Claude et MAESSCHALCK Marc , Transition politique en Haiti, radiographie du pouvoir Lavalas, Paris, l’Harmattan, p. 76. [38], Ibid, p. 115. [39], Ibid, p. 119. [40], Ibid, p. 194. [41], Ibid, p. 107. [42], GILOT Rony, au gré de la mémoire Francois Duvalier le mal aimé , S.L, le Béréen, 2006. [43], AVRIL Prosper, la justice face au pouvoir politique en Haiti (2001-2004), S.l, S,E, 2005. [44], Ibid, p. 82. [45], Ibid, p. 110. [46], Ibid, p. 139. [47], MAXIME Jean Miguelite, justice et police en Haiti, entre le passé, le présent et l’avenir , S.L, S.E, S.D, p.235. [48], Ibid, p. 63. [49], PIERRE Louis Naud, Haiti a-t-il besoin d’une nouvelle constitution ou d’une thérapie collective ? lenational.org. [50], Fondasyon je klere (FJKL ), recrudescence des actes de violence et de cruat : la FJKL appelle les responsables de l’État à favoriser la création d’un climat propice à un nouveau départ . Rapport 6 Février 2020. [51], Fondasyon Je Klere (FJKL ), liberté publiques et dignité de la personne humaine en Haiti : les policiers haitiens sont-ils au dessus de la constitution des conventions internationales ratifiées par Haiti . Rapport, le 13 mai 2020. 15 [52], Réseau National de Défense des Droits Humains (RNDDH), Assassinats, Ambuscades, Prises d’Otages, Viols, Incendies, Raids : les autorités au pouvoir ont installé la terreur à cité soleil . Le rapport 13 Aout 2020. [53], PIERRE Bréchon, les grands courants de la sociologie , Paris, Presses universitaires de Grenoble, S.D, p. 139. [54], LOUIS-JUSTE jean Anil, crise sociale et Internationale communautaire en Haiti , http://www.alterpresse.org/spip.php?article 643. Vendredi 8 aout 2003. [55], Démocratie et droit de l’homme : le rôle de l’ONU , sous la direction de : Massimo Tommasoli, sektam 2013. [56], GEORGES Burdeau, la démocratie , Paris, Seuil, 1956. [57], Ibid. [58], Ibid. [59], Ibid. [60], GRAMSCI Antonio, démocratie ouvrière , 21 juin 1919. [61], Sous la direction de HURBON Laënnec avec la collaboration de GILLES Alain et MIDY Franklin, les partis politiques dans la construction de la démocratie en Haiti , Port-au-Prince, IDEA, 2014. [62], SEN Amartya, la démocratie des autres , Paris, Payot, 2003. [63], JOLIBOIS Hilaire Annie, démocrates et démocratie , Port-au-Prince, S.E, 1994. [64], Ibid, p. 118. [65], Ibid, p. 77. [66], Ibid, p. 35. [67], Ibid, p. 36. [68], Ibid, p. 168. [69], JEAN Eddy Arnold, Haiti : les obstacles à la démocratie , Port-au-Prince, Haiti-demain, 2011. [70], Rencontre, revue Haitienne de Société et de Culture, Numéro 28-29-2013. [71], Ibid, p. 12. [72], Ibid, p. 15. [73], PIERRE-LOUIS Damase, Les mensonges de notre démocratie , Québec, Jean-Marie Tremblay, 1993, p.12. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 9 desanm 2020 ((rezonodwes.com))-- Peryòd XVIIIe syèk la konnen de (2) revolisyon, revolisyon ameriken epi revolisyon fransè a. Mistik revolisyon ameriken an genyen gwo enfliyans sou revolisyon fransè a[1]. Revolisyon sendomeng lan pa t genyen menm nati parapò revolisyon fransè a. Revolisyon fransè a te chita sou yon nati boujwa, lòt revolisyon an se", "domain": "rezonodwes.com", "date": "2025-11-07 22:47:04", "url": "https://rezonodwes.com/?p=209586", "image_url": null, "xglm_generated_text_wo_prompt": "Continue this article with similar tone."}
{"title": "Larisi ak Kiba bat bwavo pou jan eleksyon yo pase nan Venezyela - Rezo Nòdwès", "text": "Lendi 7 desanm 2020 ((rezonodwes.com))– Peyi Larisi fè gwo lwanj pou jan eleksyon pou lachanm yo te pase dimanch lan nan peyi Venezyela. Gouvènman Larisi a te voye yon ekip al founi je gade kòman eleksyon yo t ap pase. Pou Moskou, egzèsis elektoral nan Venezyela a pi responsab e dewoule yon fason ki pi transparan pase sa ki fèt nan lòt peyi ki konn bat lestonmak yo pou fè kwè yo se egzanp demokrasi nan monn lan. Nan yon kominike, minis Afè Etranje Larisi a, Sergueï Lavrov, deklare  »Nap pati sou prensip ke Lachanm tou nèf sa, se yon teren (…) pou yon dyalòg konstriktif ant tout fòs politik yo ». Tankou Larisi, peyi Kiba met chapo ba devan viktwa revolisyon ak pèp Kiben an.  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lendi 7 desanm 2020 ((rezonodwes.com))-- Peyi Larisi fè gwo lwanj pou jan eleksyon pou lachanm yo te pase dimanch lan nan peyi Venezyela. Gouvènman Larisi a te voye yon ekip al founi je gade kòman eleksyon yo t ap pase. Pou Moskou, egzèsis elektoral nan Venezyela a pi responsab e dewoule yon fason ki pi", "domain": "rezonodwes.com", "date": "2025-11-07 22:47:06", "url": "https://rezonodwes.com/?p=208967", "image_url": null, "xglm_generated_text_wo_prompt": "ontinue this article with similar tone."}
{"title": "Prezidan manda preske fini an anonse Kanaval nasyonal 2021 ap fèt nan vil Pòdepè 14 rive 16 fevriye - Rezo Nòdwès", "text": "Kowona ak ensekirite ap feraye, Prezidan ap mande moun rasanble nan kanaval Lendi 7 desanm 2020 ((rezonodwes.com))– Prezidan Jovenel Moïse, nan yon laviwonndede li te fè nan Nòdwès wikenn sa, deklare kanaval nasyonal 2021 an ap fèt wèpawè e se nan vil Pòdepè tout festivite yo ap dewoule. Prezidan rejim Tèt Kale 2 a pa pè pa krent li mete dat kanaval la ant 14 ak 16 fevriye, sa vle di yon semenn apre dat 7 fevriye konstitisyon, an nan atik 134.2, ba li pou remèt pouvwa a. Nan sans sa, Jovenel Moïse pwomèt moun Pòdepè l ap degaje l kou Mèt Jan Jak pou asfalte wout Twarivyè a pou banbòch la ka pi byen òganize. Anpil moun nan laprès di yo sezi tande deklarasyon Chèf leta a, ki pa menm ka konbat ensekirite, nan moman plizyè gang ap feraye rèd keseswa nan vil Pòdepè, men tou nan plizyè komin ki tou pre yo tankou Senlwidinò ak Jan Rabel. Anplistou, depi kèk jou, ministè kilti ak ministè sante piblik lanse gwo pinga pou tout rasanbleman paske dapre yo kantite moun ki ap trape viris kowona a ap ogmante ak anpil vitès. Kredi Foto : Paj FB Ministè Kilti Cherisfort Foto Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kowona ak ensekirite ap feraye, Prezidan ap mande moun rasanble nan kanaval Lendi 7 desanm 2020 ((rezonodwes.com))-- Prezidan Jovenel Moïse, nan yon laviwonndede li te fè nan Nòdwès wikenn sa, deklare kanaval nasyonal 2021 an ap fèt wèpawè e se nan vil Pòdepè tout festivite yo ap dewoule. Prezidan rejim Tèt Kale 2 a pa", "domain": "rezonodwes.com", "date": "2025-11-07 22:47:07", "url": "https://rezonodwes.com/?p=208961", "image_url": null, "xglm_generated_text_wo_prompt": "ontinue this article with similar tone."}
{"title": "Kanpay vaksinasyon derape depi ayè samdi nan peyi Larisi - Rezo Nòdwès", "text": "Kanpay vaksinasyon kòmanse ayè Samdi nan Larisi. Gouvènman bay travayè sosyal yo, anplwaye medikal yo ak pwofesè yo yon vaksen ki rele Sputnik V nan 70 sant nan kapital la, Moskou Dimanch 6 desanm 2020 ((rezonodwes.com))– Kanpay vaksinasyon Larisi a kòmanse. Vil Moskou nan Samdi 5 desanm te kòmanse vaksinen travayè ki a risk nan swasanndis sant vaksinasyon ki louvri nan tout vil la. Nan premye etap la, gen entansyon pou touche travayè sosyal, anplwaye medikal ak pwofesè yo. Otorite yo te di, « Se sitwayen nan gwoup risk prensipal yo ki ap vaksinen, akoz aktivite pwofesyonèl yo ki fè yo an kontak ak anpil moun. » Larisi se te youn nan premye peyi ki anonse devlopman yon vaksen nan mwa Out, menm anvan esè klinik yo te kòmanse. Kreyatè vaksen an te anonse yon to efikasite 95% mwa pase a, selon rezilta preliminè yo. Daprè yo, vaksen an pral pi bon mache epi pi fasil pou estoke ak transpòte pase kèk lòt. Vaksen an, administre nan de dòz 21 jou apa. Li pral gratis pou sitwayen Larisi, men li pa obligatwa. Samdi, otorite sante yo di ke pandan premye faz sa a, vaksen an pa ta dwe administre bay travayè ki gen plis pase 60 lane, moun ki gen maladi kwonik, fanm ansent oswa k ap bay tete. Men, yo pa di ki lè tretman an ap disponib pou piblik la an jeneral. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Kanpay vaksinasyon kòmanse ayè Samdi nan Larisi. Gouvènman bay travayè sosyal yo, anplwaye medikal yo ak pwofesè yo yon vaksen ki rele Sputnik V nan 70 sant nan kapital la, Moskou Dimanch 6 desanm 2020 ((rezonodwes.com))-- Kanpay vaksinasyon Larisi a kòmanse. Vil Moskou nan Samdi 5 desanm te kòmanse vaksinen travayè ki a risk nan", "domain": "rezonodwes.com", "date": "2025-11-07 22:47:09", "url": "https://rezonodwes.com/?p=208792", "image_url": null, "xglm_generated_text_wo_prompt": "ontinue this article with similar tone."}
{"title": "Trump anonse avoka li a, Rudy Giuliani, pran kowona - Rezo Nòdwès", "text": "Dimanch 6 desanm 2020 ((rezonodwes.com))– Donald Trump anonse Dimanch la ke avoka pèsonèl li Rudy Giuliani teste pozitif pou COVID-19. Mèt la te vwayaje nan tout Etazini pandan yon mwa pou konteste rezilta eleksyon prezidansyèl yo nan anpil reyinyon kote li pa janmen mete mask. Se sou kont Twitter li, prezidan Trump te lage nouvèl la : « Rudy Giuliani, byen lwen pi bon majistra nan istwa New York, e ki te travay san pran souf pou demaske eleksyon ki pi koronpi (byen lwen!) nan istwa Etazini, teste pozitif nan Viris Chinwa a. « « Jwenn tèt ou byen vit Rudy, nou pral jwenn ak travay la! » ! ! Te ajoute Donald Trump, ki moun ki pa rekonèt pèt li nan Joe Biden nan eleksyon prezidansyèl 3 novanm lan, yon mwa apre rezilta eleksyon yo te anonse. Poutanat, kèk èd tan anvan sa, Mesye Giuliani ki gen 76 lane sou tèt li, te pale an dirèk sou Fox News, e li pat montre okenn siy maladi a. Milyadè repibliken an tou te trape COVID-19 la nan kòmansman mwa Oktòb la, ak tout madanm li Melania Trump epi plizyè manm nan lantouraj li. Apre twa jou entène lopital, Donald Trump te retounen nan Mezon Blanch lan anvan li te lage kòl tout boulin nan rasanbleman elektoral yo kèk jou apre, jouk anvan kanpay kòmanse epi biwo vòt louvri. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 6 desanm 2020 ((rezonodwes.com))-- Donald Trump anonse Dimanch la ke avoka pèsonèl li Rudy Giuliani teste pozitif pou COVID-19. Mèt la te vwayaje nan tout Etazini pandan yon mwa pou konteste rezilta eleksyon prezidansyèl yo nan anpil reyinyon kote li pa janmen mete mask. Se sou kont Twitter li, prezidan Trump te lage nouvèl", "domain": "rezonodwes.com", "date": "2025-11-07 22:47:10", "url": "https://rezonodwes.com/?p=208755", "image_url": null, "xglm_generated_text_wo_prompt": "ontinue this article with similar tone."}
{"title": "Doktè Dunois Erick Cantave : Ki moun ki ka chèf lapolis nan yon tranzisyon serye - Rezo Nòdwès", "text": "Samdi 5 desanm 2020 ((rezonodwes.com))– Nou panse yon nouvo chèf ou direktè lapolis nasyonal la sou yon gouvènman tranzisyon ta dwe yon moun entèg, ki gen yon laj ankraj ak bon repitasyon nan sosyete a, ki dwe gen kouraj ak bonjan konpreyansyon leta a an jeneral, yon kapasite pou moralize enstitisyon an, pou ankadrel, pou administrel ak refòmel an pwofondè.Konsa, li ta dwe kapab fè diferans ant sekirite nasyonal ak sekirite piblik ak bay fòs polis la yon oryantasyon sitwayen, ki vle di sivik ak pwogresis. Li ta dwe mete enstitisyon an an kapasite pou demantle tout gang ame nan peyi a ak anpeche lòt fòme. Dezyèm aspè saa ta dwe fèt nan kolaborasyon ak lòt otorite responsab sekirite, fòmasyon, ankadreman ak pwoteksyon jenès peyi a… Li pral gen poul aji nan respè estrik konstitisyon peyi a, nan respè otorite peyi a, an tout otonomi, pandan lap evite enflyans tout lòt sektè nasyonal kou entènasyonal sou enstitisyon an. Tout apwi enstitisyonèl konsènan lapolis nasyonal la dwe pase pa otorite gouvènmantal tranzisyon yo. Nouvo chèf ou direktè polis sou gouvènman tranzisyon an dwe kapab aji sou fòmasyon, bon tenu, deplwaman ak ajisman polisye ak polisyè yo nan respè dwa tout moun endistenkteman. Enstitisyon an dwe fè kò ak popilasyon an (relasyon antre sòti ak pwoksimite, ankouraje aktivite polis kominotè yo…) andeyò tout zafè politik patizan. Nouvo chèf ou direktè polis kap vini nan tranzisyon an dwe kapab antourel de yon etamajò konpetan ki dwe rete andeyò zafè politik patizan. Li dwe monte ak enstale yon yerachi fonksyonèl andedan enstitisyon an… Pa dwe gen yon leta nan leta. Enstitisyon polis la avèk otonomil dwe osèvis lajistis, dwe kapab asire sekirite tout moun an jeneral ki sou teritwaa, chak sitwayen an patikilye ak tout enfrastrikti piblik ak prive yo…Sa pa dwe anpeche sektè prive a ede polis la fè travay sekirite tout antrepriz peyi a nan respè lalwa ak konstitisyon peyi a. Yon nouvo direktè lapolis nasyonal nan tranzisyon an dwe ogmante efikasite kò polis la andeyò zafè politik patizan…pandan lap evite yon militarizasyon enstitisyon an. Li pa dwe aksepte fonksyonman okenn lòt kò ame paralèl ak ekipman ki pa sou kontwòl li, konstitisyon an pa rekonèt, ou ki fòme andeyò lalwa. Li dwe kapab asire bon kondisyon fonksyonman lapolis la, pwoteksyon chak polisye ak polisyè nan kad travay yo, pandan lap ekzije respè ak pwoteksyon lavi ak byen ak dwa tout moun san eksepsyon nan popilasyon an. Li dwe respekte enstriksyon otorite gouvènman tranzisyon an pou konbat tout fòm kriminalite sou teritwa a ak kriminalite transnasyonal la, kidonk rejyonal la, nan respè lalwa, konstitisyon an ak akò entènasyonal ki va etabli pou sa. Dunois Erick Cantave Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Samdi 5 desanm 2020 ((rezonodwes.com))-- Nou panse yon nouvo chèf ou direktè lapolis nasyonal la sou yon gouvènman tranzisyon ta dwe yon moun entèg, ki gen yon laj ankraj ak bon repitasyon nan sosyete a, ki dwe gen kouraj ak bonjan konpreyansyon leta a an jeneral, yon kapasite pou moralize enstitisyon an, pou ankadrel, pou", "domain": "rezonodwes.com", "date": "2025-11-07 22:47:13", "url": "https://rezonodwes.com/?p=206280", "image_url": null, "xglm_generated_text_wo_prompt": "mpromis. Continue this article with similar tone."}
{"title": "Doktè Dunois Erick Cantave : estrateji an dwe chanje pou pèmèt revandikasyon popilasyon an triyonfe - Rezo Nòdwès", "text": "Vandredi 4 desanm 2020 ((rezonodwes.com))– Nou pa kwè nou bezwen pèdi tan nan analize pozisyon flou, anbigi, ipokrit, depatman deta ameriken ki pap chanje liy fasil pandan li finn sipòte volè, asasen ak enkonpetan sou pouvwa an Ayiti. Se la enterè yo chita. Menm bagay pou sak rele tèt yo « core group » la ki se yon pwolonjman yo. Se konsa yo deside ekzèse pouvwa enperyalis yo an Ayiti. Yon lòt kalite pozisyon sendika anbasad silaa tap etone nou anpil… Nou dwe konnen pèsonn pap vinn fè chanjman pou nou ni devlope peyi pou nou. Atantis ki anvayi sèten gwoup ak moun nan « opozisyon »an kap tann Biden-Obama-Harris- Clinton vinn chase Jovenel Moise-Martelly pou yo ap demobilize popilasyon an opwofi oligachi a ak estatikwo a. Se « infantilisme » oubyen defo ankraj ideyolojik ak lespri tradisyonèl ki bay move lekti saa ki anpeche yo fè sakrifis ak depasman nesesè pou akonpaye veritab batay pèp ayisyen an.Lespri tradisyonèl saa ak « xenophilie » kap debòde a anpeche yo panse peyia yon lòtjan. Yo refize chanje linèt politisyen ak oligachi tradisyonèl ki nan je yo a. Lespri saa ka rezime nan yon fo pragmatis-opotinis ki di se « blan », legliz ak lame ki kapab bay pouvwa nan peyi dayiti. Nan lespri saa yo mete pèp la deyò jwèt la pandan yo kenbel nan diskou yo … Avèk lespri eskleroze, paseyis, tradisyonèl silaa nou pa dwe atann a okenn chanjman sistèm vre. Yap mande menm sistèm lan pouvwa pandan yap di yo vle chanjel. Kidonk yo se egare ! Alatrakapapa ! Yo refize mete yo dakò sou Yon pwogram nasyonal, Yon lidèchip kolektif, konpetan, kredib pou oryante, pou kondwi yon vre tranzisyon ki pou mennen nan yon veritab chanjman sistèm. Nan kafou silaa genyen yon gwo pann pratik ki paka rejwenn teyori a paske pifò te panse diskou a tap ase pou amòse chanjman an. Yo te souzestime kapasite rezistans sistèm lan ki riske fè yo leve 8 fevriye avèk yon diskou fatige ak de modòd san anpriz sou reyalite a… Li ta, men li pa twò ta pou nou chanje, pou nou korije estrateji nou pou ka pèmèt revandikasyon popilasyon an triyonfe. Laa map pale ak sa ki sensè yo. Si se pa sa, nan vye batay mesken pou lidèchip silaa, nap pote gwo responsabilite nan konsolidasyon pwogram fachis retrograd kap ekzekite koulyea kap fè listwaa bege. Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 4 desanm 2020 ((rezonodwes.com))-- Nou pa kwè nou bezwen pèdi tan nan analize pozisyon flou, anbigi, ipokrit, depatman deta ameriken ki pap chanje liy fasil pandan li finn sipòte volè, asasen ak enkonpetan sou pouvwa an Ayiti. Se la enterè yo chita. Menm bagay pou sak rele tèt yo \"core group\" la ki se", "domain": "rezonodwes.com", "date": "2025-11-07 22:47:15", "url": "https://rezonodwes.com/?p=208238", "image_url": null, "xglm_generated_text_wo_prompt": "mis. Continue this article with similar tone."}
{"title": "Festival Entènasyonal Literati Kreyòl – FEL : 2è edisyon an nan wout - Rezo Nòdwès", "text": "Vandredi 20 novanm 2020 ((rezonodwes.com))– An Ayiti, depi 2019, emisyon «Pawòl Kreyòl» powèt Anivince JEAN BAPTISTE anime sou radyo Signal FM, nan tèt kole ak C3 Éditions epi Fondation Maurice A. Sixto mete kanpe yon kokennchenn inisyativ ki pote non Festival Entènasyonal Literati Kreyòl ki gen ti non FEL. Se yonn nan pi gwo aktivite sou literati kreyòl nan Karayib la. Pou ane 2020 an, 2è edisyon an ap dewoule soti 2 rive 6 desanm 2010 nan plizyè vil an Ayiti: Pòtoprens, Gonayiv, Senmak ak Okay. Pou prezisan FEL la, Anivince JEAN-BAPTISTE, « li enpòtan epi li siyifikatif anpil pou Ayiti pote flanbo yon aktivite konsa, lè nou konsidere Ayiti gen pi gwo kominote kreyolofòn nan mond lan. » Se plis pase 10 milyon moun ki pale, konprann epi viv an kreyòl an Ayiti. Selon òganizatè yo, FEL se espas pou atis plim kreyolofòn ki soti nan divès peyi vin espoze epi layite zèv yo. Yon Festival konsa ofri tou posibilite pou dekouvri pwofondè, kalite ak bèlte zèv kreyòl yo. Mete sou sa, ane sa ap gen yon nouvote, se «FEL ti moun» nan pwogramasyon FEL la. Fèl timoun se espas pou montre talan timoun yo, men tou, pou espoze zèv kreyòl ki soti sou timoun yo. Pou ane 2020 an, envite donè a se ekriven matinikè Raphaël CONFIANT epi ekriven ayisyen Jean-Euphèle MILCÉ , envite espesyal. Pami anpil lòt, men kèk ekriven k ap nan FEL ane 2020 an: André FOUAD, Inéma JEUDI, Jean-Pierre Basilic Dantor FRANCKÉTIENNE D’ARGENT, Iléus PAPILLON, Lyonel TROUILLOT, Jeanie BOGART, Jean Dédé DORCÉLY, Frantzley VALBRUN, Sabine LEGROS, Rony THEVENIN, Luckner CASSÉUS, Pierre Jonas ROMAIN, Rodolphe MATHURIN, Pierre Michel CHÉRY, Pascale MILLIEN-FAUSTIN, Diéry MARCELIN, Manno EJÈN, Billy DORÉ, Ansky HILAIRE, Syto CAVÉ, Isaac VOLCY, Ralph Géraldy JASMIN, Clément BENOIT II, Christophe Philippe CHARLES, . Pami ekriven etranje yo, genyen : Nicole CAGE(Matinik), Hilario Batista FELIX (Kiba), Raphaël CONFIANT(Matinik), Indran AMIRTHANAYAGAM(Etazini)… Kèk edisyon ayisyen ap reponn prezan nan gwo evenman sila: edisyon Floraison, C3 Éditions, Éditions Choucoune, elatriye. Anpil pèsonalite nan mond literè a, òganizasyon an Ayiti tankou lòt bò dlo sipòte FEL. Pami yo: Frakétienne, Fred BRUTUS, Gertrude SÉJOUR, Michel SOUKAR, Fondation Anderson Dovilas, Jean Émile PAUL, Organisation Martiniquaise pour le Développement des Arts et de la Culture (OMDAC), Observatoire Patrimoine(Haïti), CHOKARELLA, Tele Ginen, Radio Télé Métropole, Radio Télévision Caraïbes, pou site sa yo sèlman, sipòte aktivite sa. Divès jounal ayisyen pote bourad pou rann FEl posib ane sila. Nou ka site: Le Nouvelliste, Le National, Rezo Nòdwès, Courrier de la Nation, elatriye. Ayisyen, nan 22 jou, pi gwo aktivite literè ak atistik pou fen ane ap kòmanse (sa vle di, 2 desanm 2020). Festival Entènasyonal Literati Kreyòl(FEL) ap tann sipò tout sosyete a pou reyisit fètefouni aktivite sila. Konsa, FEL louvi bra li lajmanlaj pou resevwa soutyen nou yon fason pou li kontinye fè pwomosyon lang kreyòl la. Iléus PAPILLON Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Vandredi 20 novanm 2020 ((rezonodwes.com))-- An Ayiti, depi 2019, emisyon «Pawòl Kreyòl» powèt Anivince JEAN BAPTISTE anime sou radyo Signal FM, nan tèt kole ak C3 Éditions epi Fondation Maurice A. Sixto mete kanpe yon kokennchenn inisyativ ki pote non Festival Entènasyonal Literati Kreyòl ki gen ti non FEL. Se yonn nan pi gwo aktivite", "domain": "rezonodwes.com", "date": "2025-11-07 22:47:17", "url": "https://rezonodwes.com/?p=205549", "image_url": null, "xglm_generated_text_wo_prompt": "Continue this article with similar tone."}
{"title": "Daly Valet : Tonton Sam toutouni ! - Rezo Nòdwès", "text": "Mèkredi 11 novanm 2020 ((rezonodwes.com))– Mezanmi pwoblèm pa p fini. Pou gen 70 milyon ameriken ase deranje pou yo al vote mouche sa ? Sa k pi grav la, plis fanm, plis nwa, plis latino, plis masisi, plis madivinez vote mesye a ane sa ke nan eleksyon 2016 yo. Poutan mesye a rayi e maltrete yo tout nan langaj li ak aksyon l. Bon, kijan pou gen Ayisyen nan Florid ki pèdi lòlòy yo ase pou yo al vote mouche sa ? Pèmèt mwen di nou sa nou menm Ayisyen ki poze kalte aksyon malouk sa : sèvo nou fòkòp ! Nou merite tretman.. Si nou pa apresye pwòp tèt nou lòt moun pa ka respekte nou ni apresye nou. 70 millyon moun vote mouche a ? Bondye papa m ! M bwè pwa. M pa etone non men mwen choke. Sa vle di , mwatye nan elektora ameriken an pa gen pwoblèm ak rasis, bigotri, zenofobi, omofobi, mizojin, popilis demagog ki pa respekte ni lalwa ni règ jwèt demokratik la ? Peyi sa resi montre vrè vizaj li li t ap kache a. Se kòm si m ta di w nan yon azil chaje moun fou, youn ladan yo pran lari a toutouni ap kraze brize epi rès moun fou yo pran lari toutouni menm jan ak li ap kouri dèyè l, bat bravo pou li e kraze brize menmn jan ak li. Gade koze k ap pase kay Tonton Sam mesye . Tonton Sam toutouni nan lari a ak tout neve ak nyès li yo ki adore l tankou Pè Letenèl . Ezekyèl yo wè w. Nou ka konprann kounye a pou ki rezon Tonton Sam gen tout tolerans sa e bay tout api sa yo pou lòbèy pouvwa anplas la an Ayiti ap fè kont lavi moun, kont lalwa ak kont Konstitisyon an. Dezomè Tonton Sam sipoze pe bèk li nan koze demokrasi Ayiti ak lot peyi. Dye mèsi gen yon lòt 74 milyon elektè ameriken ki deja montre yo gen tèt drèt, yo gen karaktè moun e ke yo konprann yo pa ka gen nenpòt demagòg pou dirijan siprèm yo. Konplo bon moun toujou pi fò pase wanga malfektè. Tonton Sam toutouni ! Men se yon bon bagay ke mouche a pran nan zizirit ! Lemond bezwen plis desans nan politik. Etazini ak Ayiti sitou…nan moman an. DV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Mèkredi 11 novanm 2020 ((rezonodwes.com))-- Mezanmi pwoblèm pa p fini. Pou gen 70 milyon ameriken ase deranje pou yo al vote mouche sa ? Sa k pi grav la, plis fanm, plis nwa, plis latino, plis masisi, plis madivinez vote mesye a ane sa ke nan eleksyon 2016 yo. Poutan mesye a rayi e maltrete", "domain": "rezonodwes.com", "date": "2025-11-07 22:47:19", "url": "https://rezonodwes.com/?p=203890", "image_url": null, "xglm_generated_text_wo_prompt": "Continue this article with similar tone."}
{"title": "Daly Valet : Biden ak Trump! - Rezo Nòdwès", "text": "Biden ak Trump ! Madi 10 novanm 2020 ((rezonodwes.com))– Mwen tande yon dividal kannannan k ap di sou radyo ou byen ekri sou rezosyo ke kelekswa moun ki ta eli nan eleksyon prezidansyel amerikèn yo sa pa pa p gen konsekans sou Ayiti… Adye Bondye !Moun yo pa konnen ni konprann anyen nan listwa ni nan politik entenasyonal epi yo fin awoyo ap radada sou sa yo pa metrize. Sa k pi grav la evidans resan yo la devan je yo depi lè Ronald Reagan te mande Jean Claude Duvalier pou l kite pouvwa a.. depi lè Clinton te fè yon lame militè mennen Aristide retounen sou pouvwa a…depi lè menm Clinton sa yo mete Martelly sou pouvwa a….e depi lè anbasad ameriken ap soutni diktati prezidan Jovenel la. Malgre tout fè istorik sa yo palèlè yo kontinye ap montre yo pa konprann anyen nan anyen. Mezanmi pa gen okenn prezidan etranje ki ka chanje Ayiti. Men konsa tou yon prezidan ameriken ka yon bon alye pou ede Ayisyen chanje Ayiti an byen. Konsa tou yon prezidan ameriken ka yon pikankwenna ki anpeche peyi a mache byen. Biden ou Trump, sa k ap pase Etazini an la nan moman an konsenen Ayiti ak tout Ayisyen de prè. DV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Biden ak Trump ! Madi 10 novanm 2020 ((rezonodwes.com))-- Mwen tande yon dividal kannannan k ap di sou radyo ou byen ekri sou rezosyo ke kelekswa moun ki ta eli nan eleksyon prezidansyel amerikèn yo sa pa pa p gen konsekans sou Ayiti... Adye Bondye !Moun yo pa konnen ni konprann anyen nan listwa ni", "domain": "rezonodwes.com", "date": "2025-11-07 22:47:21", "url": "https://rezonodwes.com/?p=203891", "image_url": null, "xglm_generated_text_wo_prompt": "mis. Continue this article with similar tone."}
{"title": "Daly Valet : 20 janvye ak 7 fevriye 2021 ! - Rezo Nòdwès", "text": "Dimanch 8 novanm 2020 ((rezonodwes.com))– Pèp ameriken an repran diyite l ak karaktè l apre l fin vote pou l mete atè do mouche demeplè rasis, sinik sa. Mesye sa se te yon menas, yon danje pou lemond antye ak pou sivilizasyon demokratik la. Rete pou nou derasinen toupatou sou latè lide rasis li yo ak lide otoritè li yo ki te bay anpil diktatè sou latè van pou yo ale Lagonav. Batay kont rejim òlalwa yo dwe kontinye sou teren an an Ayiti. Fok nou jwen yon jan pou n jwenn bout diktatè yo ou byen ti diktatè apranti pa bò isit. Nou dwe angaje ak moblize nou nan lide ak aksyon pou derasinen tout malfini, tout karankou, anfèt tout move zwezo jenerasyon Clinton ak Trump yo lage pou anpwazone politik peyi Dayiti, lavi demokratik ak demantle enstitisyon repibliken yo ki defini nan Konstitisyon an. Pep ameriken an jwenn fason pou l jere demeplè li a. Ayisyen dwe jere demeplè pa li a ou pa li yo. Koudeta sa kont  » Cour Supérieure des Comptes » pa dwe pase. Si li pase tout lòt bagay grav ou pi grav ap pase. Joe Biden deja ap prepare anpil dekrè pou redrese eskanp figi Repiblik la Ozetazini e efase bann mezi ensanse mesye rasis la te pran yo. Pandanstan an Ayiti we dekrè sou dekrè k ap pran pou dekonstonbre Repiblik la pi plis chak jou. Apre sounami ak delij Tet Kale a, se tout peyi ak tout enstitisyon yo Ayisyen ki pral obije remanbre oubyen refèt. Si dega admnistrasyon bosal ki fenk pedi pouvwa a Ozetazini fè yo te anpil, dega ti pwoteje mesyedam Washington sa yo an Ayiti pi plis, pi rèd e pi bosal toujou. Pèp ameriken an gen randevou 20 janvye 2021 ak mesye yo a pou l kite Lamezon Blanch san bri san kont. Pèp Ayisyen an li menm gen randevou 7 fevriye 2021 ak mesye pa yo a pou l kite Palè a wè pa wè, san bri san kont ou dimwens kit se ak bri kit se nan kont. DV Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Dimanch 8 novanm 2020 ((rezonodwes.com))-- Pèp ameriken an repran diyite l ak karaktè l apre l fin vote pou l mete atè do mouche demeplè rasis, sinik sa. Mesye sa se te yon menas, yon danje pou lemond antye ak pou sivilizasyon demokratik la. Rete pou nou derasinen toupatou sou latè lide rasis li yo", "domain": "rezonodwes.com", "date": "2025-11-07 22:47:23", "url": "https://rezonodwes.com/?p=203619", "image_url": null, "xglm_generated_text_wo_prompt": "ntinue this article with similar tone."}
{"title": "Represyon manifestan : Opozisyon an mande polisye yo sispann sal imaj PNH la - Rezo Nòdwès", "text": "NÒT POU LAPRÈS Lendi 19 Oktòb 2020 ((rezonodwes.com))– DIREKSYON POLITIK OPOZISYON DEMOKRATIK la salye angajman ak detèminasyon pèp ayisyen an, atravè pati ak regwoupman pati politik yo, òganizasyon sosyete sivil yo, nan peyi a tankou nan dyaspora a, ki te mobilize, nan jou 17 Oktòb 2020 an, pou salye memwa Jean-Jacques DESSALINES, eritye sistèm kolonyal esklavajis yo te asasinen ansanm ak rèv byennèt li pou nasyon an, epi pou mande: Jistis pou Mèt Monferier Dorval, Gregory St Hillaire, Diogène Elias Eric ( Ricot) ak tout moun ki tonbe nan katye popilè yo sitou nan Bèlè, Lasalin, Ponwouj ak site Solèy. DIREKSYON POLITIK OPOZISYON DEMOKRATIK la retire chapo devan fanm vanyan ak gason vanyan tout kote ki te brave menas ak danje gwoup gang ak rezo kriminèl k ap defann pouvwa Jovenel-Jouthe la t ap simen toupatou, nan lide pou anpeche MOBILIZASYON ak revandikasyon pèp la kont vyolasyon Konstitisyon an, kont pwojè Eleksyon bout mamit, kont black-out sou dilapidasyon lajan PetwoKaribe a, kont vyolans ak konplo sou tout fòm. Pèp la konprann entimidasyon ak divèsyon se zam ak mannèv malonèt tout pouvwa ki enkapab bay rezilta ki nan enterè mas popilè yo, peyizan yo, anplwaye Leta, antreprenè, etidyan, pwofesyonèl tout kalib, elatriye. Nou sonnen lanbi pou denonse, pou kondane pratik simaye gaz lakrimojèn, bal kawoutchou ak bal reyèl sou sitwayen pasifik k ap egzije yon lòt Leta, yon lòt peyi. Ajisman sa yo montre aklè menas ki plane sou libète ekspresyon Konstitisyon 1987 la garanti ak volonte pouvwa a pou tounen ak diktati. Nou di NON Diktati pap tounen. DIREKSYON POLITIK OPOZISYON DEMOKRATIK la voye senpati li bay tout viktim zak malonèt gang ak asasen ki te abiye ak inifòm Lapolis. Nou mande PNH la pran distans li ak pratik sa yo k ap sal imaj sèl fòs sekirite piblik operasyonèl peyi a epi frajilize li plis chak jou. Pèp ayisyen se yon pèp ki kale nan batay. Li wodong. Li pare pou kontinye batay anfas tout atoufè ki kanpe an kwa sou chimen libète, jistis sosyal, enklizyon ekonomik ak respè dwa granmoun li. DIREKSYON POLITIK OPOZISYON DEMOKRATIK la renouvle angajman ak detèminasyon nou pou retire Ayiti anba grif tout pouvwa kriminèl, asasen fòfyèl k ap kraze peyi a, vyole lalwa, demantibile Leta epi krabinen popilasyon an pandan nap kontinye konsète ak lòt aktè sou pi bon mwayen poun prepare dènye tranzisyon koupe fache a pou pita aprè 7 fevrye 2021 an. Pou Direksyon an Paul Denis                  Edgard Leblanc Fils                           Sorel Jacinthe  Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT POU LAPRÈS Lendi 19 Oktòb 2020 ((rezonodwes.com))-- DIREKSYON POLITIK OPOZISYON DEMOKRATIK la salye angajman ak detèminasyon pèp ayisyen an, atravè pati ak regwoupman pati politik yo, òganizasyon sosyete sivil yo, nan peyi a tankou nan dyaspora a, ki te mobilize, nan jou 17 Oktòb 2020 an, pou salye memwa Jean-Jacques DESSALINES, eritye sistèm kolonyal", "domain": "rezonodwes.com", "date": "2025-11-07 22:47:27", "url": "https://rezonodwes.com/?p=199802", "image_url": null, "xglm_generated_text_wo_prompt": "r tone."}
{"title": "Asasina responsab sekirite Senatè Youri Latortue : Opozisyon an di »Se twòp atò! » - Rezo Nòdwès", "text": "ASASINA RESPONSAB SEKIRITE RAPWOCHE SENATÈ YOURI LATORTUE, SE TWÒP ATÒ ! Madi 13 oktòb 2020 ((rezonodwes.com))– Nou aprann ak konstènasyon yon seri endividi chaje ak zam fann fwa sot fè yon atanta kriminèl ki koute lavi Elias Erick Diogène (Alias Ricot), Responsab sekirite Senatè Youri Latortue epi Dieusel Duprat ki blese grav anpil, yon anplwaye Senatè a ki kounyea ant la vi ak lanmò nan sal operasyon. Atak la pase nan Delmas 64 tou pre biwo senatè a. San manman yo te vini klèman pou touye tout moun ki te nan machin an.  Se paske Senatè Latortue pat ladanl ki fèl pa viktim tou. Se plis pase 27 douy bal yo ranmase atè a apre egzekisyon sa. Kounyea nèg yo deside pase yon lòt vitès.  Yo soti pou elimine fizikman dirijan opozisyon yo.   Eske sak pase a se ti aksidan Prezidan te menase ki ka rive tout moun ki kanpe anfas li yo ? Yo kòmanse pa senatè Youri Latortue yo rate li.   Nou pa konnen kiyès ki sou lis yo apwe sa.  Yo lage asasen nan vil la pou kontinye touye moun. Yo touye Mèt Dorval. Yo egzekite etidyan Grégory Saint-Hilaire anndan lakou yon fakilte.   Pati politik ki nan opozisyon an ap di kòmanditè asasina sa yo, yo pap janm ka touye nou tout. Kalte atak sa yo olye yo fè nou pè oubyen dekouraje nou, se plis detèminasyon sa ban nou pou nou kontinye mennen batay la pou chanje mòd dirijan nou gen nan tèt peyi a, paske yo montre yo pa ka fè djòb la, yo pa ka asire sekirite pèsonn. Zak sa montre nou li ijan anpil pou yon bagay chanje tout bon nan peyi nou an. Pati politik ki siyen nòt sa a ap di tout moun nan peyi a, Ayisyen tankou etranje ki gen tantasyon fòse demokrat ayisyen yo kouri al fè eleksyon nan yon klima konsa, nou pap pran nan presyon sa yo. Se pa paske nou angaje nou nan politik ki vle di nou gen vokasyon pou nou kite vakabon fè ladènye sou nou tout tan. Degradasyon nan zafè sekirite nou konstate depi kèk tan ki tradwi sou fòm masak, asasina, kidnapin, dwe fè tout konpatriyòt nou yo pran konsyans fòk yo leve kanpe pou di pouvwa non se twòp atò. Bagay sa pa ka kontinye. Pati politik yo ap voye kondoleyans ak senpati yo bay fanmi ak zanmi Ricot, epi tout kamarad pati AAA yon fason espesyal pou Senatè Youri Latortue.  Ya priye Bondye pou sove la vi Dieusel Duprat. Nap sezi okazyon an pou nou di senpati nou ak tout frè ak sè nou yo ki viktim kidnapin e ki tonbe anba bal bandi ak tout bandi legal yo. Pòtoprens, lendi 12 oktòb 2020 Pou Pati politik yo ki nan opozisyon an: Edmonde Supplice Beauzile PFSDH (FUSION) Edgard Leblanc Fils OPL Génard Joseph Verite Kenol Mathieu Veye Yo Youri Latortue AAA Paul Denis INIFÒS Nenel Cassy SDP Sorel Jacinthe INITE   Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "ASASINA RESPONSAB SEKIRITE RAPWOCHE SENATÈ YOURI LATORTUE, SE TWÒP ATÒ ! Madi 13 oktòb 2020 ((rezonodwes.com))-- Nou aprann ak konstènasyon yon seri endividi chaje ak zam fann fwa sot fè yon atanta kriminèl ki koute lavi Elias Erick Diogène (Alias Ricot), Responsab sekirite Senatè Youri Latortue epi Dieusel Duprat ki blese grav anpil, yon anplwaye", "domain": "rezonodwes.com", "date": "2025-11-07 22:47:29", "url": "https://rezonodwes.com/?p=198569", "image_url": null, "xglm_generated_text_wo_prompt": "article with similar tone."}
{"title": "Gonayiv : Delege depatmantal Osner Amisial rekonèt gen nèg ak zam nan Dekawo tankou nan Raboto - Rezo Nòdwès", "text": "Nouvo delege depatman latibonit lan Jean Osner Amisial mande opozisyon politik la pou bay vil gonayiv lapè. Li lonje dwèt sou fanmi Latortue ki, dapre li, mete zam nan men moun, men li di li pa okouran si se moun nan pouvwa ki mete zam nan men moun Dekawo Nan yon deklarasyon li fè nan yon estasyon radyo nan kapital la jounen jedi 05 desanm 2019 lan, nouvo delege latibonit lan mesye Jean Osner Amisial mande opozisyon politik la nan site endepandans lan pou kite vil la fonksyone pou popilasyon an ka rekòmanse avek aktivite yo. Reprezantan ekzekitif la nan latibonit fè deklarasyon sa yo aprè gwo manifestasyon opozisyon politik lan te fè nan vil gonayiv pou mande prezidan repiblik lan mesye Jovenel Moise kite pouvwa a. Mesye jean Osner Amisial estime ke opozisyon politik lan pa ka reyalize manifestasyon nan pòtoprens se gonayiv yo oblije vini paske yo gen lajan nan men yo pou ka reyini moun, pandanl kontinye pou l di li menm avek lapolis te pran tout dispozisyon pou manifestasyon sa a te byen pase paske yo pat mete nèg raboto ki konn abitye avèk zam yo deyò. Poze l kesyon pou konnen ki moun ki gen lidèchip mete moun ak zam yo deyò nan manifestasyon yo, nouvo delege an lonje dwèt li byen long sou senateur Youri Latortue ak ti frè li majistra gonayiv lan Neil Latortue daprè li menm ki se 2 pi gwo responsab opozisyon an nan vil la. Delege depatman an fè konnen li pale ak tout moun nan depatman an kit ou te nan pouvwa kit ou te nan opozisyon e li fè konnen li menm ak senatè Latortue epi majistra Neil yo gen relasyon otorite avek otorite. Mesye Amisial fè konnen sou kesyon pouvwa an plas lan ki mete zam nan men yon gwoup nèg dekawo anfas opozisyon an fè konnen li pa okouran de sitiyasyon sa a pandanl pa demanti ke gen nèg dekawo ki gen zam nan men yo menm jan ak nèg raboto yo. Pou l fini nouvo delege an fè konnen lapolis resevwa lòd fòmèl poul mete anba kòd tout moun kap manifeste ak zam nan site endepandans lan pandanl fè konnen manifestasyon yo te mèt gen 5 ak 10 000 moun lapolis prè pou ba yo sekirite, sou dosye lekòl lan delege an fè konnen se opozisyon an ki pou bay vil la yon chans pou lekol yo, bank komèsyal yo ak mache kominal lan ka fonksyone pou pèmèt popilasyon an rekòmanse ak aktivite yo paske se sèl gonayiv nan gwo vil yo andedan peyi an ki nan sitiyasyon sa a. Rolguy Docteur Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Nouvo delege depatman latibonit lan Jean Osner Amisial mande opozisyon politik la pou bay vil gonayiv lapè. Li lonje dwèt sou fanmi Latortue ki, dapre li, mete zam nan men moun, men li di li pa okouran si se moun nan pouvwa ki mete zam nan men moun Dekawo Nan yon deklarasyon li fè nan", "domain": "rezonodwes.com", "date": "2025-11-07 22:47:36", "url": "https://rezonodwes.com/?p=144000", "image_url": null, "xglm_generated_text_wo_prompt": "ontinue this article with similar tone."}
{"title": "Jean-Charles Moïse ak Pitit Dessalines aplodi egzèsis demokratik ki fèt nan Otèl Marriott la - Rezo Nòdwès", "text": "NÒT FELISITASYON Lundi 11 novembre 2019 ((rezonodwes.com))– Pitit Dessalines aplodi bèl ekzèsis demokratik ke aktè politik yo rive fè nan otèl Marriot jou ki 9 novanm 2019 la e ki debouche sou yon akò politik ant  » Altènativ, Opozisyon enstitisyonel, Pasrèl, Foròm Patriyotik, Blòk demokratik, Mache kontre. Pitit Dessalines raple tout moun depi lè depa Mately e depi lè sitiyasyon sosyo ekonomik politik la te kòmanse degrade, li te mande, jan Konstitisyon 1987 vèsyon kreyòl ki poko amande a ekri li,  pou nou ale nan kou Kasasyon pou nou al pran yon jij ki onèt, kredib, ke moun pouvwa yo pa fè dappiyanp sou li. Answit nan konferans ki te bay nan lokal PPPD,  jou madi kite 5 novanm 2019 vè 11zè nan maten kote tout près la te prezan, nasyonal tankou entenasyonal, nou menm Lidè Pitit Dessalines te mande strikti Altenativ, Pasrèl, Mache kontre ak anpil lòt gwoup politik pou yo chita jis yo jwen yon antant politik otou kou Kasasyon an. Nou menm Lidè Pitit Dessalines, nou te pale pandan plizyè ane… pèp la te swiv nou e jodia pèp la pale fòk nou swiv yo sitou a travè barikad yo. Nou kontan wè iniite ki genyen ant doktè, chofè taksi moto militan tout kalib…e sitou militan Pitit Dessalines ak Fanmi Lavalas ki fè yon sèl sou beton an pou yo pouse vwa yo…san bliye  pwofesyonèl yo ki vin rejwenn lit la  ak tout sila ki chita lakay yo pou yo fè Rezistans « peyi Lòk » la. Nan sans sa a PPPD voye gwo kout chapo pou tout strikti yo, tout sektè, tout fòs viv peyi a. Premye manch la fin pase, n ap tann chwa ki pou sanble ak imaj moun ki dèyè barikad yo ak moun k ap fè Rezistans lakay yo, jis nou rive nan depa jovenel ak chanjman SISTÈM nan. N ap raple, tout chwa ki pa reflete moun ki dèyè Barikad yo ak moun k ap fè Rezistans yo, Pitit Dessalines p ap Apiye l. Mo dòd la se  « Mayi nou nan solèy fòk nou siveye la pli ». Jiskobou Moise Jean Charles Lidè Pitit Dessalines Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "NÒT FELISITASYON Lundi 11 novembre 2019 ((rezonodwes.com))-- Pitit Dessalines aplodi bèl ekzèsis demokratik ke aktè politik yo rive fè nan otèl Marriot jou ki 9 novanm 2019 la e ki debouche sou yon akò politik ant \" Altènativ, Opozisyon enstitisyonel, Pasrèl, Foròm Patriyotik, Blòk demokratik, Mache kontre. Pitit Dessalines raple tout moun depi lè depa", "domain": "rezonodwes.com", "date": "2025-11-07 22:47:38", "url": "https://rezonodwes.com/?p=137441", "image_url": null, "xglm_generated_text_wo_prompt": "ontinue this article with similar tone."}
{"title": "Lèt tou louvri pou Prezidan Jovenel Moïse - Rezo Nòdwès", "text": "Mercredi 2 octobre 2019 ((rezonodwes.com))– Ekselans, Lèt\nsa-a envite w koute vwa yon gwoup patriyòt Ayisyen k’ap pale avèk ou. Mesaj nou\nan konsène kriz peyi a ap travèse dènye jou sa yo. Nou vin atire atansyon w,\nEkselans, sou yon reyalite. Men, nou pa rete la sèlman, nan fen lèt la, nou\npataje espwa nou genyen pou nasyon ayisyen an ansanm ak ki aksyon nou pral poze\nansanm. N’ap kòmanse avèk yon ti rapèl sou orijin kriz la. Koz\nkriz la Prezidan, n’ap raple w ke nou pa pretann\nvin ba w leson; nou pa vin ba ou sèl responsab kriz n’ap viv la. Rasin kriz\nsa-a fon, men an menm tan li se rezilta anpil zak ki poze sou manda ou a, nou\nka dakò sou sa. Ekzanp pwoblèm ki te la depi nesans nasyon an se : Ekselans, n’ap ba ou verite a jan l ye\npaske ou konnen bay manti pa fè onè okenn sitwayen. Nou pa kontan paske w bliye\nsi nou renmen bannann pou peze gaz. Nan fanmi nou, yo aprann nou toupiti pou\nnou gen lwayote ; paske jan w konnen l kòm paran, abandone pwòch ou, vire\ndo bay kote w soti, vire do bay moun ki te voye w moute kote w rive, se yon zak\ntrayizon. Men se sa ou fè, Ekselans. Moun Nòdès, kote w fèt, Nòdwès, kote w\nmarye, mas pèp la di se « nèg anwo » ou ye, ke fanmi ak zanmi w se boujwa.\nYo menm di ou se milat, bon sa-a se yon fason pale, Ekselans. Gen yon lèt k’ap\nsikile kote w di ou pèdi konfyans popilasyon an, lèt la ka fo men li pa fè manti,\nEkselans. Flatè w yo di w ou se yon prezidan lejitim, ki gen tout bagay sou\nkontwòl: Ayisyen tande w, ou pa nan kache, tout teritwa peyi a sou zòd ou. Moun\nfè difamasyon sou lòt, men kòm ou la pou ranfòse enstitisyon peyi a, donk nou\nkwè ke w’ap kore lajistis ki site non w nan rapò pou koripsyon. Metye agrikiltè,\nse jaden bannann lan ki mete w prezidan ; antreprenè menm se bagy swa, donk\npa gen okenn rezon pou w ta di ou se enjenyè ! Konstitisyon an pa mande\npou w konn bati kay epi konstwi wout pou w kapab prezidan. Konsta\nak bilan Jodiya, Ayiti deja ap viv kondisyon sa\nyo ; sa se pa manti yo ye, Ekselans : Moman pou dyalòg la pase, pa gen\nkonfyans ankò; tout aktè di y’ap aksepte dyaloge avèk ou ak yon sèl kondisyon,\nsi ou dakò demisyone. Pouvwa leta yo pèdi tout krediblite nan je pèp la;\nenstitisyon leta yo febli. Peyi a sou lagraba. Prezidan peyi a ap viv nan\nkache; ou prèske pa kominike epi lè w pale se nan lè endiy, lè\n« adyab » pandan 15 minit. Popilasyon an pase ou nan jwèt, yo di se\nyon diskou zonbi ! Ou pa t ka rive mete yon premye minis malgre ou gen ‘majorite’\nnan palman-an. Popilasyon an chanje non ou, yo rele w Prezidan mantè a ;\nnèg bannan nan pa alamòd ankò paske eslogan sa pa nan vokabilè w ankò. Yo konn\neseye rele w nèg kouran an tou pafwa, Ekselans. Koute vwa pèp ou, Prezidan,\nk’ap di w bay peyi a yon chans. Se tout kouch sosyal, sof manipilatè ak flatè\nki dèyè do w yo, k’ap mande w yon sèl bagay : desann pouvwa a. Menm si w\npanse ou se Sen Sovè, depi pèp la pa vle w dirije l ankò, se aksepte kite sa. Malè\npendye Prezidan, si w pa koute vwa pèp Ayisyen\nan, gade gravite sitiyasyon epi tande larezon, w’ap lakòz peyi a tonbe nan\nsitiyasyon sa yo: Aksyon\nak pwopozisyon Sa se\npwopozisyon nou fè pou soti nan kriz la epi bay Ayiti yon lòt direksyon Ekselans, nou espère ke w rete ase sajès pou w fè sèl grenn jès k’ap pèmèt listwa sonje ou : demisyone ; jodiya tout moun gentan ap di ou se prezidan ki plis enkapab non sèlman lan istwa peyi dAyiti men pou lemonn antye. Nou pa vle sonje w sèlman kòm yon prezidan ki te yon maryonèt mantè men tou kòm yon prezidan ki te pèmèt Ayiti chanje tout bon vre. Nou rate okazyon linyon Dessalines ak Pétion an pou te gen peyi nou vle a, nou rate okazyon an 1986 pou nou te pran wout devlopman, jodiya nou gen grenn chans sa-a pou pran desten peyi a an men, pou chanje lavi pèp la epi kite yon peyi ke pitit nou merite e ki ka rann zansèt nou yo fyè. Se pa nan retire kò w, ban m chita nou ye, se pa « ôte-toi que je m’y mette » n’ap mande. Ke sila yo ki gen zòrèy tande ! Gaspard Guetchine agronome, doctorant Anned-Linz Senadin , Msc Dr. Newdeskarl Saint Fleur Pierre-Louis Jean Renaud , Msc. Peyi a pa pwodui moun sa yo anko. Tonton SOULOUQUE pat nan kriyen dan ak mother fucker ayisyen oswa etranje. Peyi a pa pwodui moun tankou SOULOUQUE anko. Se domaj, peyi a se moun tankou Aristide, Preval, Cedras, Martelly…, Privert ak Jovenel li Kale. Se pa yon aza, nan konsiderasyon nou fe nou di se pa restavek Jovenel Moise ki sel responsab Kriz la. Sa se gwo Verite! Se pa pati politik Verite/Inite Preval la ki nan Manti, kote Joanas Gue, Genard Joseph, Antonio Cheramy, Jerry Tardieu ak Paul Denis dozado. Jovenel Moise te simen grenn pwav Finansman Koripsyon nan mitan yo. Tonton SOULOUQUE te telman gen moun nan moun ni, nan fin rey li, li te refize Ed gouvenman fwanse. Jovenel Moise menm tounen FATRA nan men etranje nan bezwen kenbe pouvwa pou l satisfe Ego l tankou JB Aristide. Sa se bagay Malandren, koman yo neg ka bay yon Vot kont Venezuela pou Okabine kenbe pouvwa pou fe ki sa olye pou Pil Petro Dola. Se sel lot Esklav ki ka antre nan logik negosiyasyon ak yon neg konsa sou lobedyans core group. Tout Pwopozisyon yo bon! Men gen yon pwopozisyon oken sekte pa janm fe depi 1986 rive jodi a, kijan transfome L’homme Haitien ki bezwen dirije peyi a pou yo sispann Esklav ak Fatra. Si se pa sa, tout Pwopozisyon menmsi yo adopte yo, men pi devan pwal gen pwoblem pou yo Aplike yo. An pran 2 Egzanp Esklav ak Fatra: 1. Jovenel tounen Esklav ak Fatra nan men oligachi ak core group 2. Yon bon pati nan popilasyon an bat Chalbari deye Jovenel pou tet li pa respekte pwomes pou l mete Manje nan asyet yo ak Lajan nan Poch yo. Fas a yon Konsta konsa ki Wol yo opozisyon « Modere » oswa « Radikal » se Kontinye akonpaye popilasyon an nan Himalaya revandikasyon l yo depi pase 200 lane. Men si opozisyon yo se Esklav ak Fatra ki konpoze l, nap Dako, yo pap janm ka rive defann entere popilasyon an ak peyi a. Depi core group menm Pwet Pwet tout ap pliye ke yo. Mwen fe ti rale sa tou, pou m montre nou Sitiyasyon an pi konplike ke pwopozisyon tout sekte ap fe yo. Gade sa a: jij Yvikel DABRESIL bay odonans li depi pase 5 lane. Lajistis pa janm mete EN BRANLE kont KOUPAB yo nan Sasinay lavalasyen prevalis Jean Leopold Dominique. Kisa ki fe sa??? Se pa pwoblem Konstitisyon ak lot Lwa ki fe sa. Men se FATRA ki nan pouvwa Jidisye a ki fe sa. Ann pran denye ESKANDAL la, pou kisa tout enstitisyon ki egziste yo pa mete « Action Publique en Mouvement » kont neg kabrit la, Fritz William Michel? Rezon an senp, paske se FATRA yo kap Alimante sistem nan. San m pa pale de FATRA Bredy Fabien, Villard ak Accime. A kote pwopozisyon yo, demach la DWE chita tou sou Koman transfome Quasi-Totalite l’Homne Haitien (moun ki nan pouvwa, opozisyon…ak sosyete sivil) pou yo sispann Esklav ak Fatra devan oligachi ak core group. Si se pa sa, nou pap janm genyen yon peyi… Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Lèt tou louvri Pou Ekselans Prezidan Jovenel Moïse Mercredi 2 octobre 2019 ((rezonodwes.com))-- Ekselans, Lèt sa-a envite w koute vwa yon gwoup patriyòt Ayisyen k’ap pale avèk ou. Mesaj nou an konsène kriz peyi a ap travèse dènye jou sa yo. Nou vin atire atansyon w, Ekselans, sou yon reyalite. Men, nou pa rete la", "domain": "rezonodwes.com", "date": "2025-11-07 22:47:40", "url": "https://rezonodwes.com/?p=129887", "image_url": null, "xglm_generated_text_wo_prompt": "mis. Continue this article with similar tone."}
{"title": "Laprès nan latibonit denonse menas patizan senatè Cantave sou 8 jounalis - Rezo Nòdwès", "text": "Gonayiv, Dimanch 17 Septanm 2017 (rezonodwes.com).- Kòporasyon jounalis yo nan Gonayiv denonse ak tout fos li menas lanmò Kap fet sou plisyè konfrè jounalis nan site endepandans lan nan dènye jou sa yo kote non senatè Carl Murat Cantave site moun ki ta dèyè menas sa yo atravè dives trak kap simaye nan vil la. Jounalis ki sible yo se : Edson Mondelus Erick Julien Mergenat Exalus Jodherson Cadet Dieulivens Jules Frants Renel Lebrun Amos Alestine Sadrack Germain San konte lot non yo pa site jan trak la endikel la zak sa kè nou konsidere l kòm entimidasyon ki vize pyetinen libete lapawol ki se you aki demokratik. Menas sa yo ale pi lwen kote atravè trak sa yo menm menase pou bay jounalis yo ak fanmi tout jounalis yo piki pwazonnen si tout fwa yo ta frekante Lopital ki gen nan rejyon an ke yo menm yo gen kontwol daprè sa ki di nan trak la. Devan tout menas sa yo ke jounalis yo pran trèzoserye kòperasyon an deside pou pa kouvwi okenn aktivite ki konsene senatè Carl Murat Cantave an atandan gen limyè ki fet sou dosye sa. Kòporasyon an mete kominote nasyonal ak entenasyonal okouran ke tout sak rive jounalis ki sible yo ak tout fanmi yo sou responsabilite senatè Carl Murat Cantave ak pwoch li yo. Nap fini pou n mande otorite konsène yo pou yo pran responsabilite yo pou pwoteje lavi jounalis ki sible yo ak tout fanmi yo. Not sa a pote signati AJHA : Asosyasyon Jounalis Wo Latibonit SOJHA : Solidarite Jounalis Wo Latibonit CJPH : Kolektif Jounalis Pwofesyonel Ayisyen FEJA : Federasyon Jounalis Latibonit Votre adresse e-mail ne sera pas publiée. Les champs obligatoires sont indiqués avec * Prévenez-moi de tous les nouveaux commentaires par e-mail. Prévenez-moi de tous les nouveaux articles par e-mail.  Δ Ce site utilise Akismet pour réduire les indésirables. En savoir plus sur la façon dont les données de vos commentaires sont traitées . Le média citoyen rezonodwes@gmail.com Responsables : Administrateur : Fritz Louima Rédacteur en chef : Me Claudy B. Auguste Relations Publiques : Jean Kerby Gédéon Nicole Théodore Conseiller économique : Dr Arnousse Beaulière Conseillers juridiques : Dr Elco Saint-Amand Me Ronald D. Chouloute Salle des nouvelles : Billy Lafrance Hervé Noël Jeanty Jamesky Elensky Fragelus Guyno Duverné Sheldana Perrolain Rezo Nòdwès est un média citoyen et participatif, ouvert à tous. Les opinions et prises de position exprimées dans les textes signés par des institutions ou personnes autres que l’équipe de la plate-forme n’engagent que leurs auteurs.  Rezo Nòdwès est le média citoyen d’Haïti qui bouscule les codes : indépendant et participatif. Il donne voix aux citoyens, éclaire l’actualité politique, sociale, culturelle et défend avec force une presse libre, éthique et sans compromis.", "description": "Gonayiv, Dimanch 17 Septanm 2017 (rezonodwes.com).- Kòporasyon jounalis yo nan Gonayiv denonse ak tout fos li menas lanmò Kap fet sou plisyè konfrè jounalis nan site endepandans lan nan dènye jou sa yo kote non senatè Carl Murat Cantave site moun ki ta dèyè menas sa yo atravè dives trak kap simaye nan vil la.", "domain": "rezonodwes.com", "date": "2025-11-07 22:47:42", "url": "https://rezonodwes.com/?p=37449", "image_url": null, "xglm_generated_text_wo_prompt": "ontinue this article with similar tone."}
{"title": "Pri Lò Ogmante 17 Wote sou Mache a", "text": "Print Nan moman anpil tibilans ekonomik, pri lò ogmante 17 wote. Aksyon lò yo depase $3000 pa ons troy pou premye fwa semen sa a dapre FactSet. Pri lò a nan Nouyok limenm sete $2,988 Jedi. Entere nan achte lò konn ogmante nan epòk ensetitid, le envestise yo gen anpil anksyete epi y ap chache bon kote pou mee lajan yo. Ogmantasyon nan pri lò a vini nan moman Prezidan Donald Trump ap enpoze epi wetire tarif nan kad yon lage komesyal ki koze tibilans sou mache finansye yo. Si tandans sa yo kontinye, analis yo di pri lò a taka ogmante pi plis pandan mwa kap vini yo. Sepandan metal presye sa yo reprezante byen ki volatil - kidonk li enposib pou predi sak pral pase nan lavni. ", "description": "Nan moman anpil tibilans ekonomik, pri lò ogmante 17 wote. Aksyon lò yo depase $3000 pa ons troy pou premye fwa semen sa a dapre FactSet.\nPri lò a nan Nouyok limenm sete $2,988 Jedi.\nEntere nan achte lò konn ogmante nan epòk ensetitid, le envestise yo gen anpil anksyete epi y ap chache bon...", "domain": "www.voanouvel.com", "date": "2025-11-09 20:29:34", "url": "https://www.voanouvel.com/a/8011145.html", "image_url": null, "xglm_generated_text_wo_prompt": "Continue this article with similar tone."}
{"title": "Trump Sèmante pou l 'Dechouke Aktè Vwayou' Pandan yon Diskou nan Depatman Jistis la", "text": "Print Prezidan Donald Trump fè yon vizit nan Depatman Jistis la Vandredi kote li plenyen pou envestigasyon kriminèl yo te mennen kont li ki te menase pou gate karyè politik li. Prezidan an te menm joure advèsè li yo epi prezante tèt li kòm viktim pwosè enjis pou rezon politik. Pou pi fò, diskou a te gen entansyon ranmase sipò pou ajènda sere-boulon kriminèl Trump la. Men li te reprezante tou yon fason pou prezidan an selebre le fèt ke li pa sibi okenn domaj apre 2 pwosè federal ke jij yo te kite tonbe apre li te eli pou yon dezyèm manda nan mwad Novanm 2025. ", "description": "Prezidan Donald Trump fè yon vizit nan Depatman Jistis la Vandredi kote li plenyen pou envestigasyon kriminèl yo te mennen kont li ki te menase pou gate karyè politik li. Prezidan an te menm joure advèsè li yo epi prezante tèt li kòm viktim pwosè enjis pou rezon politik.\nPou pi fò, diskou a te...", "domain": "www.voanouvel.com", "date": "2025-11-09 20:29:35", "url": "https://www.voanouvel.com/a/8011179.html", "image_url": null, "xglm_generated_text_wo_prompt": "Continue this article with similar tone. Continue reading"}
{"title": "Administrasyon Trump Eseye Ankò pou Mete Restriksyon sou Sitwayènte Amerikèn pou Tibebe Migran Ilegal", "text": "Print Administrasyon Trump la ap deplwaye jefò pou mande Kou Siprèm la kite l enpoze kèk restriksyon sou sitwayènte Ameriken pou ti bebe etranje ki pran nesans Ozetazini pandan gen batay legal kap dewoule sou lòd Prezidan Donald Trump pase pou mete fen nan sa yo konsidere depi lontan tankou yon pwomès ki nan konstitisyon Etazini. Administrasyon an depoze aplikasyon dijans devan Kou Siprèm nan ki ta pèmèt li anpeche ti bebe ki pran nesans Ozetazini apre 19 Fevriye gen sitwayènte Ameriken si paran yo te antre nan peyi a ilegalman. Yon jij bloke lòd Trump la toupatou Ozetazini. Tout tibebe ki pran nesans Ozetazini otomatikman sitwayen Ameriken dapre lwa \"Birthright Citizenship\" la ki enkli pitit manman ki te antre Etazini ilegalman. ", "description": "Administrasyon Trump la ap deplwaye jefò pou mande Kou Siprèm la kite l enpoze kèk restriksyon sou sitwayènte Ameriken pou ti bebe etranje ki pran nesans Ozetazini pandan gen batay legal kap dewoule sou lòd Prezidan Donald Trump pase pou mete fen nan sa yo konsidere depi lontan tankou yon pwomès...", "domain": "www.voanouvel.com", "date": "2025-11-09 20:29:36", "url": "https://www.voanouvel.com/a/8011073.html", "image_url": null, "xglm_generated_text_wo_prompt": "Continue this article with similar tone."}
{"title": "Otorite Imigrasyon yo Arete yon 2em Moun ki te Patisipe nan Manifestasyon Pwo-Palestinyen", "text": "Print Otorite imigrasyon yo arete yon dezyèm moun ki te patisipe nan manifestasyon pwo-Palestinyen nan Inivèsite Columbia. Yo revoke viza yon lot etidyan. Depatman Sekirite Nasyonal deklare Vandredi ke Leqaa Kordia, yon Palestinyen ki se moun Sisjodani, jwenn arestasyon li akoz viza etidyan li te ekspire. Yo te arete Kordia anvan sa poutèt mamzèl te patisipe nan manifestasyon nan Inivèsite Columbia nan mwad Avril 2024. Administrasyon Trump la revoke tou viza Ranjani Srinivasan, yon sitwayen peyi End ak etidyan doktora 5 Mas \"poutèt li tap pwomouvwa vyolans ak teworism.\" ", "description": "Otorite imigrasyon yo arete yon dezyèm moun ki te patisipe nan manifestasyon pwo-Palestinyen nan Inivèsite Columbia. Yo revoke viza yon lot etidyan.\nDepatman Sekirite Nasyonal deklare Vandredi ke Leqaa Kordia, yon Palestinyen ki se moun Sisjodani, jwenn arestasyon li akoz viza etidyan li te...", "domain": "www.voanouvel.com", "date": "2025-11-09 20:29:37", "url": "https://www.voanouvel.com/a/8011042.html", "image_url": null, "xglm_generated_text_wo_prompt": "Continue this article with similar tone."}
{"title": "Ayiti: Yon Kowalisyon Gang Lanse Nouvo Atak Sou Kapital la, Lapolis Sèmante Pou l Met Lòd nan Dezòd", "text": "Print Pòtoprens, Ayiti (AP) — Yon kowalisyon gang lanse nouvo atak nan Pòtoprens, pandan lapolis fè sèman pou met lòd nan dezòd kont mesye ame yo. Otorite yo te evakye elèv nan yon lekòl Katolik nan Pòtoprens Mèkredi pandan gwo kout zam te kontinye ap chante. Nan zòn Kafou Fèy yon gwoup prèt ki te bloke andedan yon legliz te lanse alèt bay otorite yo sou rezo sosyal yo pou vin pote yo sekou apre kowalisyon gang Viv Ansanm tap mennen operasyon Dapre AP News. Lapolis di yo gen nouvo plan pou konbat gang ki deja kontwole 85% kapital peyi Dayiti. ", "description": "Pòtoprens, Ayiti (AP) — Yon kowalisyon gang lanse nouvo atak nan Pòtoprens, pandan lapolis fè sèman pou met lòd nan dezòd kont mesye ame yo.", "domain": "www.voanouvel.com", "date": "2025-11-09 20:29:38", "url": "https://www.voanouvel.com/a/8010010.html", "image_url": null, "xglm_generated_text_wo_prompt": "Continue this article with similar tone."}
{"title": "Demokrat Sena yo Refize Apiye Plan Bidjè Repibliken an", "text": "Print Yon jou anvan dat limit la, Demokrat Sena Etazini yo ap pwoteste kont yon pwojè lwa depans Repibliken Lachanm yo apwouve. Demokrat yo vle enpoze limit sou Prezidan Donald Trump ak Elon Musk nan kad jefò y ap fè pou fè gwo rediksyon nan fòs travay gouvènman federal la. Sepandan yo gen kèk opsyon. Demokrat yo ap fè piblisite pou yon mezi pwovizwa pou 30 jou ki ta kontinye finanse operasyon gouvènman an an atandan yon jwenn yon konpwomi. Sepandan yo pa gen anpil chans pou Repibliken ki kontwole Kongrè a dakò ak sa. Epi pa gen anpil chans pou Demokrat yo pemet gouvenman an femen vre. Sena a tanmen travay Jedi ak yon ti kras plis pase 24 he anvan dat limit Vandredi a rive. Lide Majorite Sena a, Repibliken John Thune deklare li le pou \"pase a l aksyon\". ", "description": "Yon jou anvan dat limit la, Demokrat Sena Etazini yo ap pwoteste kont yon pwojè lwa depans Repibliken Lachanm yo apwouve.\nDemokrat yo vle enpoze limit sou Prezidan Donald Trump ak Elon Musk nan kad jefò y ap fè pou fè gwo rediksyon nan fòs travay gouvènman federal la.\nSepandan yo gen kèk...", "domain": "www.voanouvel.com", "date": "2025-11-09 20:29:40", "url": "https://www.voanouvel.com/a/8009980.html", "image_url": null, "xglm_generated_text_wo_prompt": "Continue this article with similar tone."}
{"title": "Lalin nan Pral Vinn Tou Wouj Pandan Yon Eklips Total 13-14 Mas", "text": "Print Yon eklips total Lin nan pral lakoz li vinn tou wouj atravè emisfè Oksidantal la. Jedi swa pou rive Vandredi maten, planèt Tè a pral jete yon lombraj ki pral konplètman bloke Lalin nan. Pi bon kote pou wè espektak selès sa a se pral Amerik di Nò ak Amerik di Sid. Kèk zòn Ewòp ak Afrik kapab wè l tou. Ou pa bezwen linèt espesyal ni ekipman espesyal. Lin nan vinn yon koulè wouj-oranj pandan eklips total la akoz reyon solèy kap pase nan emisfè Latè a. Pwochen eklips konplè Lalin nan se pral nan mwad Septanm nan. Nan epòk sa a moun an Azi, Afrik, Ostrali ak Ewòp ap kapab wè l byen. ", "description": "Yon eklips total Lin nan pral lakoz li vinn tou wouj atravè emisfè Oksidantal la.\nJedi swa pou rive Vandredi maten, planèt Tè a pral jete yon lombraj ki pral konplètman bloke Lalin nan.\nPi bon kote pou wè espektak selès sa a se pral Amerik di Nò ak Amerik di Sid.\nKèk zòn Ewòp ak Afrik kapab...", "domain": "www.voanouvel.com", "date": "2025-11-09 20:29:41", "url": "https://www.voanouvel.com/a/8008676.html", "image_url": null, "xglm_generated_text_wo_prompt": "Continue this article with similar tone. Continue this article with similar tone. Continue this article with similar tone. Continue this article with similar tone."}
{"title": "La NASA Lanse Nouvo Teleskòp li nan Lespas Madi Swa", "text": "Print Pi nouvo teleskòp spasyal La NASA a sou wout pou l al eksplore 2 pòl planèt Tè a. SpaceX lanse l nan lespas Madi swa depi eta Kalifoni. Obsevatwa Spherex la pral siveye syèl la pandan 6 mwa pandan lap vwayaje ant pòl planèt Tè a. Enstriman enfrawouj li yo pral bay savan yo yon vi espektaklè de plizyè santèn milyon galaksi epi limyè kosmik yo pwodui ansanm. Savan yo espere aprann kijan galaksi fòme, evolye epi kijan inivè a te granti tèlman rapidman nan kòmansman. La NASA mete 4 satelit ki pa pi gwo pase malèt nan fize ki tap lanse teleskop la pou etidye solèy la depi pwòp òbit pa yo. ", "description": "Pi nouvo teleskòp spasyal La NASA a sou wout pou l al eksplore 2 pòl planèt Tè a.\nSpaceX lanse l nan lespas Madi swa depi eta Kalifoni. Obsevatwa Spherex la pral siveye syèl la pandan 6 mwa pandan lap vwayaje ant pòl planèt Tè a.\nEnstriman enfrawouj li yo pral bay savan yo yon vi espektaklè de...", "domain": "www.voanouvel.com", "date": "2025-11-09 20:29:42", "url": "https://www.voanouvel.com/a/8008683.html", "image_url": null, "xglm_generated_text_wo_prompt": "Continue this article with similar tone."}
{"title": "Ajans Ameriken ki Siveye Tan an Pral Revoke yon Lòt 1,000 Anplwaye Dapre sa yon Sous di AP", "text": "Print Plizyè sous di ajans nouvèl Associated Press ke Administrasyon Trump la ap tanmen yon lòt seri revokasyon enplwaye. Fwa sa a, plis pase 1,000 moun kap travay nan ajans ki jere meteyo a, oseyan an ak pechri yo vize. NOAA, Administrasyon Nasyonal Oseyanik ak Atmosferik la tanmen Madi (11 Mas) plan pou revoke 10% fòs travay aktyèl li, dapre sa sous andedan ak andeyò ajans la fè konnen. Pou kounyea, NOAA anvizaje elimine 1029 anplwaye. Chif sa a ajoute sou prèske tout nouvo anplwaye ajans la te revoke mwa pase a. Apre nouvo seri rediksyon sa yo, NOAA va finn elimine apepre youn sou 4 djòb ki te egziste anvan Prezidan Donald Trump te monte sou pouvwa a. ", "description": "Plizyè sous di ajans nouvèl Associated Press ke Administrasyon Trump la ap tanmen yon lòt seri revokasyon enplwaye. Fwa sa a, plis pase 1,000 moun kap travay nan ajans ki jere meteyo a, oseyan an ak pechri yo vize.\nNOAA, Administrasyon Nasyonal Oseyanik ak Atmosferik la tanmen Madi (11 Mas)...", "domain": "www.voanouvel.com", "date": "2025-11-09 20:29:43", "url": "https://www.voanouvel.com/a/8008527.html", "image_url": null, "xglm_generated_text_wo_prompt": "Continue this article with similar tone. Read More"}
{"title": "Avoka Gouvènman Ameriken an Mande pou Transfere Dosye Legal Etidyan Inivèsite Columbia a New Jèrze Oswa Lwizyann", "text": "Print Yon avoka gouvènman Ameriken an mande yon jij federal pou l transfere dosye legal ki gen rapò ak detansyon Mahmoud Khalil nan New Jèrze oswa Lwizyann. Demann lan fèt Mèkredi pandan yon odisyon nan Nouyòk. Khalil se yon etidyan ki gradye nan inivèsite Columbia ke administrasyon Trump la ap eseye depòte akoz wòl li te jwe nan manifestasyon pwo-Palestinyen nan lekòl la ane pase a. Khalil se yon rezidan legal peyi Etazini. Li marye ak yon sitwayen Ameriken. Apre arestasyon etidyan an ki gen 30 an wikèn pase a, Jij Jesse M. Furman nan Nouyok, pase lòd pou yo pa depòte Khalil ann atandan tribinal la konsidere dosye legal avoka li depoze. ", "description": "Yon avoka gouvènman Ameriken an mande yon jij federal pou l transfere dosye legal ki gen rapò ak detansyon Mahmoud Khalil nan New Jèrze oswa Lwizyann.\nDemann lan fèt Mèkredi pandan yon odisyon nan Nouyòk.\nKhalil se yon etidyan ki gradye nan inivèsite Columbia ke administrasyon Trump la ap...", "domain": "www.voanouvel.com", "date": "2025-11-09 20:29:44", "url": "https://www.voanouvel.com/a/8008382.html", "image_url": null, "xglm_generated_text_wo_prompt": "Continue this article with similar tone."}
{"title": "Kadav Polisye Kenyan ki te Mouri Ann Ayiti Rive Kenya Pou Antèman l", "text": "Print Kadav yon polisye Kenyan ki mouri pandan yon operasyon anti-gang fòs miltinasyonal la tounen lakay li. Kadav Samuel Tompoi Kaetuai rive Kenya Lendi 10 mas 2025 la. Fanmi li ak responsab wo plase peyi Kenya te sou plas pou resevwa kadav la. Polisye a mouri 23 Fevriye apre gang yo te tire l nan depatman Lwès Ayiti. Yo poko anonse dat fineray li. Yon kontenjan apeprè 800 polisye Kenyan ap dirije misyon miltinasyonal la ki gen ladann polisye ki soti nan peyi tankou Jamayik, Guatemala ak Salvado. Y ap travay ansanm ak Polis Nasyonal Ayiti. ", "description": "Kadav yon polisye Kenyan ki mouri pandan yon operasyon anti-gang fòs miltinasyonal la tounen lakay li.", "domain": "www.voanouvel.com", "date": "2025-11-09 20:29:45", "url": "https://www.voanouvel.com/a/8008227.html", "image_url": null, "xglm_generated_text_wo_prompt": "Continue this article with similar tone."}
{"title": "Etazini Pwolonje Entèdiksyon Vòl Ameriken nan Direksyon Ayiti pou Jous 8 Septanm", "text": "Print Lèzetazini pwolonje entèdiksyon li te enpoze kont tout vòl Ameriken nan direksyon Pòtoprens pou jous 8 Septanm akoz zak vyolans gang yo ki ogmante. Administrasyon Federal Aviyasyon an anonse nouvèl la Madi. Nouvo lod la pwolonje entèdiksyon kont tout vol Ameriken nan direksyon Potoprens ki te tanmen nan mwad Novanm lan apre gang yo te louvri zam sou 3 avyon komèsyal. Premye entèdiksyon an te sipoze ekspire jodi Mèkredi 12 Mas la. William O'Neill, ekspè dwa moun Nasyonzini pou Ayiti fèk sot vizite peyi a. Li di jounalis yo nan LONU ke zak vyolans gang yo vin pi grav menm jan ak \"doulè ak dezespwa tout popilasyon an.\" O'Neill lanse apèl bay otorite Ayisyen yo pou yo konbat enpinite ak koripsyon ke li di reprezante pi gwo obstak pou demantle gang yo. ", "description": "Lèzetazini pwolonje entèdiksyon li te enpoze kont tout vòl Ameriken nan direksyon Pòtoprens pou jous 8 Septanm akoz zak vyolans gang yo ki ogmante.\nAdministrasyon Federal Aviyasyon an anonse nouvèl la Madi. Nouvo lod la pwolonje entèdiksyon kont tout vol Ameriken nan direksyon Potoprens ki te...", "domain": "www.voanouvel.com", "date": "2025-11-09 20:29:47", "url": "https://www.voanouvel.com/a/8008214.html", "image_url": null, "xglm_generated_text_wo_prompt": "Continue this article with similar tone."}
{"title": "Arestasyon yon Aktivis Palestinyen Soulve Kestyon sou Pwoteksyon pou Etidyan ak Moun ki Gen Green Card", "text": "Print Arestasyon yon aktivis Palestinyen ki ede oganize manifestasyon kont Lagè Gaza a sou kanpis inivèsite Columbia nan Nouyok soulve kestyon sou si etidyan etranje ak moun ki gen green card (kat rezidans Etazini) gen pwoteksyon kont depotasyon. Mahmoud Khalil jwenn arestasyon li Samdi anba men ajan Sèvis Imigrasyon ak Ranfosman La Dwann (ICE). Responsab Depatman Sekirite Nasyonal la ak Prezidan Donald Trump endike arestasyon an lye dirèkteman ak wol li te jwe nan manifestasyon nan sezon Prentan ane pase a nan Inivèsite Columbia nan Nouyok. Yo kenbe Khalil nan yon sant detansyon imigrasyon nan vil Jena, Lwizyann, kote lap tann yon pwosè ki takapab evantyèlman debouche sou depotasyon li. Arestasyon misye soulve anpil kritik ke yo te vize l enjisteman akoz aktivism li tandiske gouvènman federal la esansyèlman dekri misye kon moun ki senpatize ak teworis. Ann gade ki kalite pwoteksyon ki egziste pou etidyan etranje ak moun ki gen green card Ozetazini: Eske yo ka depòte yon moun ki gen green card? Yon moun ki gen green card gen rezidans pemanan legal Ozetazini. Jaclyn Kelly-Widmer, yon pwofesè dwa nan lekòl dwa Inivèsite Cornell ki anseye lwa imigrasyon di rezidan pèmanan legal jeneralman jwi anpil pwoteksyon e yo ta dwe trete yo tankou sitwayen ki pi pwoteje yo apre sitwayen Ameriken. Men pwoteksyon sa a pa absoli. Otorite yo ka toujou depòte moun ki gen green card si yo komèt sèten krim, oswa si yo pa notifye responsab imigrasyon yo lè yo demenaje. Yo ka depòte yo tou si yo komèt frod nan kad yon fo maryaj pa egzanp. Depatman Sekirite Nasyonal di yo mete Khalil anba kòd akoz dekrè Prezidan Trump ki entèdi anti-semitism. Trump di manifestan yo fòrfete dwa yo pou rete Ozetazini si yo apiye gwoup Palestinyen Hamas la ki kontwole Gaza e ke yo deziye tankou òganizasyon teworis. Khalil ak lòt lidè etidyan gwoup Apartheid Divest Inivèsite Columbia rejte akizasyon anti-semitism lan. Yo di yo fè pati yon mouvman anti-lagè pi laj ki gen ladann kèk etidyan Juif ak lòt gwoup. Men kowalisyon manifestasyon an pa fwa te eksprime sipò pou lidè Hamas ak Hezbollah yo, ki se yon lòt oganizasyon Islamis Etazini deziye kòm gwoup teworis. Ekspè yo di responsab yo sanble endike ak retorik yo ke yap eseye depote Khalil sou baz ke lap patisipe nan yon aktivite teworis oubyen ke l poze yon menas. Yo pa kondane Khalil pou okenn aktivite ki gen rapo ak teworism. Vreman vre, yo pa akize l ni jwenn li koupab de okenn krim. Sepandan ekspè yo di gouvènman federal la gen otorite lajman laj pou arete epi eseye depote yon moun ki gen green card sou baz ke lap patisipe nan teworism. Dapre Lwa Imigrasyon ak Nasyonalite a, moun ki gen green card pa oblije jwenn kondanasyon pou yo bagay pou yo elijib pou \"depote yo\", dapre Kelly-Widmer. Li posib pou yo depote yo si sekretè sekirite nasyonal la oubyen minis jistis la gen rezon kwè yo te patisipe nan yon aktivite oubyen yo ka patisipe nan aktivite teworis. Sepandan, Kelly-Widmer di li poko janm konstate yon ka kote swadizan aktivite teworis la te dewoule Ozetazini e li kestyone si patisipe nan manifestasyon jan Khalil te fè kalifye. Kisa ICE di sou Arestasyon Misye? Youn nan kestyon kle ak dosye Khalil la se sa ajan ICE yo te di avoka li lè yo te arete l. Avoka li, Amy Greer di ajan ki mete l anba kod lakay li tou pre inivèsite a te deklare y ap aji sou yon lod Depatman d Eta pase pou revoke viza etidyan li. Men lè Greer te enfome yo ke Khalil gen rezidans pèmanan Ozetazini, li gen green card, yo te di yo pral revoke dokiman sa a pito. Kelly-Widmer di echanj sa a soulve kestyon pa rapo ak si ajan ki arete misye te familye ak lwa peyi Etazini oubyen si vreman vre te gen yon \"veritab mepri pou eta de dwa a.\" Li ajoute: \"mwen kwè nou ta dwe gen gwo kè sote bagay konsa ap fèt.\" Kisa ki pwochen Etap la nan Dosye a? Sekretè d Eta Marco Rubio deklare nan yon mesaj li pibliye sou rezo X ke administrasyon an pral \"revoke viza oswa green card patizan Hamas yo Ozetazini pou yo ka depote yo.\" Si yon moun Ozetazini ak yon viza etidyan, Depatman d Eta gen otorite pou l revoke viza a si moun sa a vyole sèten kondisyon. Pa egzanp, avoka imigrasyon Florid John Gihon di souvan Depatman d Eta anile viza etidyan etranje ke yo arete paske yo tap kondui sou. Men anski konsène yon moun ki gen rezidans pèmanan, jeneralman sa mande pou yon jij imigrasyon detèmine si yo ka depote l. Gihon di pwochen etap la se pou Khalil resevwa dokiman ki akize l e ki esplike poukisa yo arete l epi poukisa gouvènman an vle depote l. Dokiman an ta dwe genyen tou yon avètisman ki mande l konparèt devan tribinal imigrasyon. An jeneral misye taka resevwa dokiman sa yo 72 hè apre arestasyon li epi apre sa li ta gen pou l konparèt devan yon jij imigrasyon. Sa taka pran ant 10 jou ak yon mwa dapre Gihon. Men li siyale kounyea gen anpil delè nan sistèm tribinal imigrasyon an e se souvan yo deplase kliyan yo nan divès enstalasyon nan diferan eta. Avoka a di: \"Nou gen moun ke yo mete nan detansyon epi apre sa voye yo nan dives enstalasyon. E pa fwa yo travèse peyi a ak yo.\" Avoka Khalil yo depoze yon dosye legal pou defye detansyon li. Yon jij federal nan Nouyok pase lod pou yo pa depote Khalil toutotan tribinal la pa tande dosye li. Yon odisyon pwograme pou Mèkredi. ", "description": "Arestasyon yon aktivis Palestinyen ki ede oganize manifestasyon kont Lagè Gaza a sou kanpis inivèsite Columbia nan Nouyok soulve kestyon sou si etidyan etranje ak moun ki gen green card (kat rezidans Etazini) gen pwoteksyon kont depotasyon.\nMahmoud Khalil jwenn arestasyon li Samdi anba men ajan...", "domain": "www.voanouvel.com", "date": "2025-11-09 20:29:48", "url": "https://www.voanouvel.com/a/8007251.html", "image_url": null, "xglm_generated_text_wo_prompt": "Continue this article with similar tone."}
{"title": "Vis Prezidan Vance di NBC News li Espere Tiktok Jwenn Yon Akò anvan 5 Avril", "text": "Print WASHINGTON, Mas 14 (Reuters) -Nan yon entèvyou ak Reuters Vis-prezidan ameriken JD Vance te di Vandredi li espere yon kontra \"wo nivo\" TikTok avan dat limit 5 avril la. \" Sètènman pral gen yon akò wo nivo ke mwen panse ki pral satisfè enkyetid sekirite nasyonal nou yo, ki pèmèt gen yon antrepriz Ameriken jere TikTok\" li te di NBC News pandan yon entèvyou abò Air Force Two. Prezidan Ameriken Donald Trump te mete Vance ak konseye sekirite nasyonal Michael Waltz mwa pase a pou sipèvize lavant potansyèl aplikasyon medya sosyal la. Sò ak avni TikTok ap balanse 2 bò Ozetazini depi apre kongrè ameriken te pase yon lwa ki mande pwopriyetè li ByteDance swa vann li pou rezon sekirite nasyonal oswa yap entèdi aplikaayson mobil la fonksyonen sou tèritwa nasyonal la . ", "description": "WASHINGTON, Mas 14 (Reuters) -Nan yon entèvyou ak Reuters Vis-prezidan ameriken JD Vance te di Vandredi li espere yon kontra \"wo nivo\" TikTok avan dat limit 5 avril la.", "domain": "www.voanouvel.com", "date": "2025-11-09 20:29:49", "url": "https://www.voanouvel.com/a/8011167.html", "image_url": null, "xglm_generated_text_wo_prompt": "Continue this article with similar tone."}
{"title": "Depatman Jistis Etazini Kite Tonbe Pwosè Kont yon Abri yo Akize de Abi Seksyèl Timoun Migran", "text": "Print Depatman Jistis Etazini kite tonbe yon pwosè dwa sivil kont konpayi nasyonal ki pa dèyè benefis ki rele Southwest Key Programs. Yo te akize konpayi sa a kom kwa anplwaye li yo te abize seksyèlman migran minè ki tap vwayaje san paran yo, ke yo te mete nan abri konpayi a apre yo te bare yo ap chankre Etazini ilegalman. Southwest Key gen baz li nan vil Austin, eta Texas e li gen kontra ak gouvènman federal la pou pran swen jèn migran ki fèk rive Etazini san paran yo ni okenn gadyen legal. Li opere 27 abri nan eta Texas, Arizona ak Kalifoni. Li se pi gwo konpayi ki jere abri pou minè ki pa akonpaye yo. Depatman Jistis Etazini te asiyen konpayi sa a nan mwad Jiyè 2024 epi akize l de yon \"seri\" ensidan \"arsèlman seksyèl sevè\" ki date jiska omwens 2015. Dosye legal la gen ladann ka \"abi seksyèl sevè, vyol, solisitasyon zak seksyèl, solisitasyon foto toutouni, antant pou relasyon seksyèl ki pa apwopriye, komantè ak jès seksyèl.\" Depatman an deside kite dosye a tonbe apre Depatman Sante Piblik ak Sèvis Imen Etazini te sispann mete timoun migran ki pa akonpaye yo nan abri Southwest Key opere epi tanmen yon revizyon lajan li bay oganizasyon sa a dapre sa ki nan yon not pou laprès ki pibliye Mèkredi (12 Mas). Depatman Jistis la di li transfere tout timoun ki te nan abri Southwest Key yo nan lot abri kounyea. ", "description": "Depatman Jistis Etazini kite tonbe yon pwosè dwa sivil kont konpayi nasyonal ki pa dèyè benefis ki rele Southwest Key Programs. Yo te akize konpayi sa a kom kwa anplwaye li yo te abize seksyèlman migran minè ki tap vwayaje san paran yo, ke yo te mete nan abri konpayi a apre yo te bare yo ap...", "domain": "www.voanouvel.com", "date": "2025-11-09 20:29:50", "url": "https://www.voanouvel.com/a/8008424.html", "image_url": null, "xglm_generated_text_wo_prompt": "Continue this article with similar tone."}
{"title": "Yon Jij Federal Pase Lòd Lendi pou DOGE Musk la Pibliye Dokiman sou Operasyon 'Sekrè' L ap Mennen", "text": "Print Yon jij federal pase lòd Lendi bay ekip efikasite gouvènmantal Prezidan Donald Trump kreye ke milyadè Elon Musk ap dirije pou l pibliye tout dosye konsènan operasyon li yo ke jij la di ap dwoule an \"sekrè ki pa nòmal\". Nan Washington, Jij Christopher Cooper te apiye posizyon gwoup Citizens for Responsibility and Ethics in Washington, yon gwoup ki veye aktivite gouvènman an, lè li jwenn ke Depatman Efikasite Gouvènmantal la (DOGE) se yon ajans ki oblije reponn konfòm Lwa Libète Enfòmasyon an (FOIA). Desizyon sa a ki se premye desizyon konsa ki janm pran, make yon viktwa pou aktivis kap chache fòse DOGE vin pi transparan sou wòl li jwe nan revokasyon an mas kap fèt nan mitan fòs travay federal la epi demantibilasyon ajans gouvènman an ke administrasyon prezidan Repibliken an ap jere. Administrasyon Trump la plenyen pou di DOGE fè pati branch Egzekitif Prezidan an e ke li pa oblije konfòme l ak FOIA, yon lwa ki pèmèt piblik la mande aksè ak dokiman ajans gouvènmantal yo pwodui. Sepandan Cooper, yon jij ke Prezidan Demokrat Barack Obama te nomen, deklare DOGE ap egzèse \"otorite endepandan sibstansyèl\" ki pi plis pase tout lòt pati biwo a ki nòmalman ta gen eksepsyon anba lwa FOIA a. Cooper di sanble DOGE \"gen pouvwa non sèlman pou l evalye pwogram federal yo, men tou fè chanjman drastik e menm elimine yo konplètman.\" Jij la di ajans la pa demanti fè sa a. Jij la ajoute \"operasyon yo jiskaprezan dewoule nan yon sekrè ki pa nòmal\". Li site rapò ki di kòmkwa DOGE ap sèvi ak yon sèvè \"andeyò\", ke anplwaye li yo refize idantifye tèt yo lè responsab de karyè yo mande yo sa epi y al sèvi ak app Signal ki kripte pou kominike. Donald Sherman, direktè egzekitif gwoup CREW la bat bravo pou desizyon jij la. Li deklare: \"Kounyea plis ke jamè, Ameriken merite transparans nan gouvènman yo.\" Yon responsab Lamezonblanch di nan yon deklarasyon li pibliye ke jij la \"pa konprann kijan DOGE fonksyone.\" Responsab la di Lamezonblanch atann ni aske Cooper ranvèse desizyon li, yon fwa li konprann estrikti DOGE la. CREW te depoze yon dokiman legal devan tribinal 20 Fevriye pase a apre li te mande enfòmasyon sou operasyon DOGE la anba FOIA. Pami enfo li mande yo gen kominikasyon, kourye elektwonik entèn epi memo. ", "description": "Yon jij federal pase lòd Lendi bay ekip efikasite gouvènmantal Prezidan Donald Trump kreye ke milyadè Elon Musk ap dirije pou l pibliye tout dosye konsènan operasyon li yo ke jij la di ap dwoule an \"sekrè ki pa nòmal\".\nNan Washington, Jij Christopher Cooper te apiye posizyon gwoup Citizens for...", "domain": "www.voanouvel.com", "date": "2025-11-09 20:29:52", "url": "https://www.voanouvel.com/a/8006906.html", "image_url": null, "xglm_generated_text_wo_prompt": "Continue this article with similar tone."}
{"title": "Aksidan : Yon Ti Avyon Kraze Nan Yon Pakin PennsilvanI", "text": "Print Yon ti avyon ki te gen 5 moun abò li fè aksidan dimanch 9 mas la nan pakin yon kominote granmoun aje, nan sid Pennsilvani, dapre sa otorite yo fè konnen. 5 moun ki te nan avyon an pat blese. Aksidan sa a fèt toupre ayewopò Lancaster, nan sant Eta Pennsilvani. Anbilans te menen yo nan lopital ki pi pre a, se sa chèf ponpye Scott Little te di nan yon konferans pou laprès. Li pat bay plis detay sou eta sante pilòt la ak pasaje yo. Avyon an te tonbe kèk minit apre li te fin dekole. Pou pi piti… yon douzèn machin nan pakin kominote retrèt Brethren Village te boule oubyen kraze akòz aksidan ti avyon an. ", "description": "Yon ti avyon ki te gen 5 moun abò li fè aksidan dimanch 9 mas la nan pakin yon kominote granmoun aje, nan sid Pennsilvani, dapre sa otorite yo fè konnen.", "domain": "www.voanouvel.com", "date": "2025-11-09 20:29:53", "url": "https://www.voanouvel.com/a/8005447.html", "image_url": null, "xglm_generated_text_wo_prompt": ". Continue this article with similar tone."}
{"title": "Rezo X Pa Fonksyone pou Kèk Itilizatè", "text": "Print Rezo sosyal Elon Musk la, X pat fonksyone pou plizyè milye itilizatè Ozetazini dapre sit Downdetector.com. Kantite moun ki rapòte X pa fonksyon pou yo te ogmante pou l depase 40,000 nan kòmansman jounen an, done sit la pibliye montre. Sit sila a trake pann entènèt ki afekte rezo toupatou nan mond lan. Gen plis pase 10,800 itilizatè nan peyi Angletè ki te rapòte pann tou. Koz pann sa a poko klè e X pa reponn demann Reuters fè pou kòmantè. ", "description": "Rezo sosyal Elon Musk la, X pat fonksyone pou plizyè milye itilizatè Ozetazini dapre sit Downdetector.com.\nKantite moun ki rapòte X pa fonksyon pou yo te ogmante pou l depase 40,000 nan kòmansman jounen an, done sit la pibliye montre. Sit sila a trake pann entènèt ki afekte rezo toupatou nan...", "domain": "www.voanouvel.com", "date": "2025-11-09 20:29:54", "url": "https://www.voanouvel.com/a/8005302.html", "image_url": null, "xglm_generated_text_wo_prompt": "Continue this article with similar tone."}
{"title": "Trump di Gouvènman Federal la Taka Fèmen, men li Atann ni Sa Pap Fèt", "text": "Print Prezidan Donald Trump deklare Dimanch li posib gouvènman federal la pral oblije fèmen si Chanm Depite a pa jwenn ase vwa pou apwouve yon pwojè lwa pwovizwa men li optimistik y ap apwouve l. Trump di jounalis yo Dimanch: \"Sa taka fèt. Li pata dwe fèt e pwobableman sa pap fèt. Mwen kwè yo pral apwouve lwa pou kenbe gouvènman an ouvè. N a wè.\" Gouvènman federal la pral sispann operasyon 14 Mas lè lajan pou finanse l bout. Pwojè lwa Repibliken yo pwopoze a ta finanse operasyon gouvènman an nan menm nivo yo ye pou rès ane fiskal 2025 la, ki pral bout 30 Septanm ane sa a. ", "description": "Prezidan Donald Trump deklare Dimanch li posib gouvènman federal la pral oblije fèmen si Chanm Depite a pa jwenn ase vwa pou apwouve yon pwojè lwa pwovizwa men li optimistik y ap apwouve l.\nTrump di jounalis yo Dimanch: \"Sa taka fèt. Li pata dwe fèt e pwobableman sa pap fèt. Mwen kwè yo pral...", "domain": "www.voanouvel.com", "date": "2025-11-09 20:29:55", "url": "https://www.voanouvel.com/a/8004821.html", "image_url": null, "xglm_generated_text_wo_prompt": "Continue this article with similar tone."}
{"title": "Trump di li Taka Enpoze Tarif Resipwòk Kont Kanada", "text": "Print Prezidan Donald Trump joure Vandredi pou sa li dekri tankou \"kokenn chenn\" tarif Kanadyen sou pwodui letye ak bwa e li di administrasyon li taka enpoze tarif resipwòk sou pwodui Kanadyen yo osito ke Vandredi. Trump di jounalis yo nan Biwo Oval la: \"Kanada ap piye nou depi plizye zane pou bwa ak pwodui letye. Nou pral reponn yo ak egzakteman menm tarif yo amwenske yo kite sa tonbe...e nou taka fe sa osito ke jodia oubyen n a tann jous Lendi ou Madi.\" Trump mansyone tou tarif 17 wote pei End men li di End dakò pou l redui tarif li sou pwodui li enpòte. Jedi Trump te sispann tarif 25% li te anvizaje enpoze kont pi fò pwodui ki soti Kanada ak Meksik. Nan yon entevyou li te bay rezo nouvel Fox Business Vandredi maten Trump di li te vle pran yon poz pandan 30 jou pou pwodui ki respekte akò komes lib rejyonal la pou ede konpayi otomobil yo. Men li ajoute ti souf sa a se yon mezi a kou tem e ke tarif yo taka enpoze o fi e a mezi. ", "description": "Prezidan Donald Trump joure Vandredi pou sa li dekri tankou \"kokenn chenn\" tarif Kanadyen sou pwodui letye ak bwa e li di administrasyon li taka enpoze tarif resipwòk sou pwodui Kanadyen yo osito ke Vandredi.\nTrump di jounalis yo nan Biwo Oval la: \"Kanada ap piye nou depi plizye zane pou bwa...", "domain": "www.voanouvel.com", "date": "2025-11-09 20:29:56", "url": "https://www.voanouvel.com/a/8002739.html", "image_url": null, "xglm_generated_text_wo_prompt": "Continue this article with similar tone."}
{"title": "Trump Menase Larisi ak Sanksyon Jiskaske Li Fè Lapè ak Ikrèn", "text": "Print Prezidan Donald Trump soulve posibilite pou Etazini ta enpoze gwo sanksyon kont Larisi Vandredi, kèk jou apre li sispann asistans fiannsye ak pataj ransèyman ak Ikrèn. Trump lanse apèl bay 2 peyi sa yo pou yo degaje yo negosye yon trete lapè. Menas Trump la sou sanksyon finansye ak tarif vini apre yon repòtaj Reuters Lendi ki te di Lamezonblanch tap prepare pou l enpoze soulajman sanksyon pou Larisi nan kad jefò pou mete fen nan lagè a epi amelyore lyen diplomatik ak ekonomik ak Moskou. Trump deklare: \"Le fèt ke Larisi ap absoliman \"pilonnen\" Ikrèn sou chan d batay la kounyea, map konsidere gwo Sanksyon Bankè, Sanksyon ak Tarif kont Larisi jiskaske yo finalize yon seselfe ak yon ako lapè final.\" Prezidan an ajoute: \"Pou Larisi ak Ikrèn, ale bo tab negosyasyon kounyela a anvan twò ta bare nou. Mèsi.\" Fòs Ris yo preske antoure plizye milye twoup Ikrenyen ki te debake nan rejyon Kursk Ris la nan sezon ete ane pase a. Avans la te choke anpil moun e Kyiv te espere sevi ave l kom avantaj sou Moskou nan nempòt ki negosyasyon lape. Sityasyon Ikren nan Kursk deteryore anpil pandan 3 jou ki pase yo, dapre sa kat ki disponib sou \"open source\" (sous ouve) endike. Kontofansiv Ris lapreske fann fòs Ikrenyen an an 2 epi separe gwoup prensipal la ak prensipal wout apwovizyonman li. Fòs Ris yo andomaje tou enfrastrikti eneji ak gaz peyi Ikren nan nuit la nan premye gwo atak misil yo lanse depi Etazini te sispann pataje ranseyman ak Ikren. Dapre responsab Ikrenyen yo gen 10 moun, pami yo yon timoun, ki blese nan atak la. ", "description": "Prezidan Donald Trump soulve posibilite pou Etazini ta enpoze gwo sanksyon kont Larisi Vandredi, kèk jou apre li sispann asistans fiannsye ak pataj ransèyman ak Ikrèn. Trump lanse apèl bay 2 peyi sa yo pou yo degaje yo negosye yon trete lapè.\nMenas Trump la sou sanksyon finansye ak tarif vini...", "domain": "www.voanouvel.com", "date": "2025-11-09 20:29:57", "url": "https://www.voanouvel.com/a/8002627.html", "image_url": null, "xglm_generated_text_wo_prompt": "Continue this article with similar tone."}
{"title": "CIA Revoke Yon Kantite Nouvo Anplwaye li Pa Spesifye", "text": "Print Ajans Santral Ransèyman Etazini revoke yon pakèt nouvo anplwaye semèn sa a, dapre sa 2 moun ki familye ak kestyon an di ajans nouvèl Reuters. Nouvèl la tonbe nan moman Prezidan Etazini Donald Trump ap travay pou diminye fos travay federal la. Nouvo anplwaye yo ki fè pati gwoup moun ki sou pwobasyon, te travay sou divès dosye e yo te jwenn revokasyon yo akoz kestyon ki gen rapo ak pèfomans yo dapre yon moun ki familye ak koze a. Yon pot pawol CIA di nan yon deklarasyon li voye bay Reuters: \"Nan CIA a , nap revize pèsonèl ki poko gen 2 zan ap travay pou Ajans la. Pou kèk anplwaye pwosesis la ap debouche sou revokasyon. Ofisye nou yo fè fas ak presyon ki san parèy soti depi travay nan sityasyon kap devlope rapidman pou rive nan sa ki gen gwo risk. Se pa (yon djob) tout moun ka fè.\" Nan kèk ajans, anplwaye federal ki te jwenn revokasyon yo pou swadizan move pèfomans nan kad inisyativ Trump la te resevwa bon kanè anvan yo te revoke yo, dapre entèvyou ak dokiman Reuters konstate. Li pa klè konbyen anplwaye sou pwobasyon - moun CIA anplwaye pandan 4 ane ki pase yo ke yo revoke. Sous yo di Reuters moun yo revoke yo tap travay pou ajans la depi 2 zan ou mwens. Nempot revokasyon anpil ofisye CIA, menm sa ki toujou sou pwobasyon, taka gen enpak sou fason ajans la ranmase ransèyman epi analize enfomasyon. Revokasyon yo fèt nan moman Depatman Efikasite Gouvènmantal Elon Musk ap dirije a, travay pou koupe finansman gouvènman federal la. Plizyè milye anplwaye ki te sou pwobasyon jwenn revokasyon yo pandan semèn ki sot pase yo. ", "description": "Ajans Santral Ransèyman Etazini revoke yon pakèt nouvo anplwaye semèn sa a, dapre sa 2 moun ki familye ak kestyon an di ajans nouvèl Reuters. Nouvèl la tonbe nan moman Prezidan Etazini Donald Trump ap travay pou diminye fos travay federal la.\nNouvo anplwaye yo ki fè pati gwoup moun ki sou...", "domain": "www.voanouvel.com", "date": "2025-11-09 20:29:58", "url": "https://www.voanouvel.com/a/8001239.html", "image_url": null, "xglm_generated_text_wo_prompt": "Continue this article with similar tone."}
{"title": "Etazini Mete Biwo Depatman Jistis, FBI ak Lòt Katye Jeneral Ajans Federal sou Lis Vant Posib", "text": "Print Administrasyon Trump la idantifye Madi 443 pwopriyete federal pou vann potansyèlman - ladann gen Depatman Jistis, katye jeneral Biwo Federal Envestigasyon, Depatman Travay ak lot ajans federal. Administrasyon Jeneral Sèvis, ki jere pwopriyete federal yo deklare sou sit web li bilding yo \"pa esansyèl pou operasyon gouvènman an.\" ", "description": "Administrasyon Trump la idantifye Madi 443 pwopriyete federal pou vann potansyèlman - ladann gen Depatman Jistis, katye jeneral Biwo Federal Envestigasyon, Depatman Travay ak lot ajans federal.\nAdministrasyon Jeneral Sèvis, ki jere pwopriyete federal yo deklare sou sit web li bilding yo \"pa...", "domain": "www.voanouvel.com", "date": "2025-11-09 20:29:59", "url": "https://www.voanouvel.com/a/7997639.html", "image_url": null, "xglm_generated_text_wo_prompt": "Continue this article with similar tone."}
{"title": "JD Vance Demanti li Derespekte Angletè ak La Frans", "text": "Print Vis Prezidan Etazini JD Vance demanti Madi li te derespekte Angletè ak La Frans lè li tap dekri yon fos mentyen lapè pou Ikrèn tankou 20,000 twoup ke \"yon peyi aleyatwa ki pa goumen nan lagè depi 30 ou 40 an.\" Komantè Vance fè yo te gen rapo ak plan pou yon fos mentyen lapè ke Angletè ak Lafrans ta dirije. Sa te lakoz politisyen ak veteran nan tou le 2 peyi yo di lap dezonore plizyè santèn twoup ki mouri bo kote twoup Ameriken yo nan Afghanistan ak Irak. Vance di li te \"absurdman malonèt\" pou sigjere li te kritike twoup Britanik ak Franse yo nan komantè ke li te fè pandan yon entèvyou ak Fox News Lendi. Vance deklare nan yon mesaj li pibliye sou rezo X: \"Mwen pa menm masyone Angletè ak Lafrans nan videyo a, 2 peyi ki goumèn bravman bo kote Etazini pandan dènye 20 an yo se se pa plis.\" Se sèlman Angletè ak Lafrans ki pran angajman piblikman vizavi yon fos mentyen lapè Ewopeyen nan Ikrèn. Vance deklare Madi li tap fè referans ak lot peyi potansyèl nan sa Premye Minis Britanik Keir Starmer dekri pandan wikèn nan tankou: \"yon kowalisyon volontye\" ki ta kontribye ak nempot ki fos mentyen lapè nan Ikrèn apre fen lagè a. Pandan 40 an ki pase yo, twoup Britanik ak Franse yo te goumen bo kote twoup Ameriken yo nan Irak ak Afghanistan. James Cartlidge, potpawol pati opozisyon Konsèvatè Britanik la sou kestyon defans deklare komantè Vance yo \"pwofondeman derespektye\". Minis Defans Franse a, Sebastien Lecorni deklare devan palman an: \"Nou respekte veteran tout peyi alye yo. Nou pral asire ke yo respekte veteran pa nou tou.\" ", "description": "Vis Prezidan Etazini JD Vance demanti Madi li te derespekte Angletè ak La Frans lè li tap dekri yon fos mentyen lapè pou Ikrèn tankou 20,000 twoup ke \"yon peyi aleyatwa ki pa goumen nan lagè depi 30 ou 40 an.\"\nKomantè Vance fè yo te gen rapo ak plan pou yon fos mentyen lapè ke Angletè ak...", "domain": "www.voanouvel.com", "date": "2025-11-09 20:30:00", "url": "https://www.voanouvel.com/a/7997301.html", "image_url": null, "xglm_generated_text_wo_prompt": "Continue this article with similar tone."}
{"title": "Lidè Ewopeyen Yo Di Lewòp Kanpe ak Ikrèn", "text": "Print Lidè ewopeyen yo te reyini nan Lond dimanch 2 mas 2025 pou diskite sou lagè ant Ikrèn ak Larisi. Prezidan Ikrenyen an te resevwa yon bèl akèy, kèk jou apre li te oblije kite La Mezon Blanch apre yon diskisyon piman bouk ak Prezidan Donald Trump. Objektif Somè saa nan kapital britanik la, se pou dirijan ewopeyen yo te boukante lide sou avni gè Larisi ak Ikrèn nan. Apre twa ane batay fewòs, lidè sa yo te di prezidan ikrenyen an, Volodymyr Zelenskyy, y ap kontinye sipòte l. Bèl akèy saa ann Ewòp diferan ak echanj cho Prezidan Donald Trump te genyen ak Zelenskyy nan Biwo Oval la pandan vizit li te fè semèn pase a. Prezidan Ikrèn lan te la pou siyen yon akò sou minrè ra ak Etazini, men sitiyasyon an te vin chanje devan kamera jounalis yo. Prezidan Trump an di Zelenskyy “Se swa ou siyen yon akò, oswa n ap rale kò nou. Epi si n rale kò nou, ou pral goumen pou kont ou. Mwen panse sa pap bèl ditou. Men ou pral goumen. Ou pa gen bon kat nan men w. Men lè nou siyen akò sa a, ou pral nan yon pi bon pozisyon. Men ou pa montre ou rekonesan ditou, e sa se pa yon bon bagay.” Sekrete deta ameriken an, Marco Rubio, deklare dimanch Zelenskyy riske lakoz yon Twazyèm Gè mondyal si li kontinye goumen. Li ajoute, sèl fason pou yo mete fen nan lagè sa a se atravè negosyasyon, pa sou chan batay. Rubio di “Mwen di li gen zewo chans si nou pa mete yo bò tab negosyasyon an. Pi vit tout moun reyalize lagè sa a se yon move bagay ki ap mennen nan destriksyon ak danje, se pi vit n ap kapab fè pwogrè.” Pandansetan, sòlda ikrenyen ki blese grav ak pati nan kò yo koupe retounen sou chan batay la. Yo ajoute gen 380,000 Ikrenyen Zelenskyy di ki blese nan lagè a. Demokrat nan Kongrè Ameriken an di sa se pa bon moman pou Etazini ta abandone yon alye.  Senatè demokrat Amy Klobuchar di “Sòlda mwen te wè semèn pase a nan Ikrèn ki ap resevwa swen medikal, yo gen bra mekanik epi yo tap eseye kanpe pou chante im nasyonal la ak yon sèl pye... Sa a pa moman pou nou kraze espwa Ikrenyen brav sa yo.”  Pandan kantite moun ki blese nan Ikrèn ap ogmante, plizyè vwa kontinye leve tou pou mande bon jan negosyasyon lapè. Anbasadè Britanik nan Washington Lord Peter Madelson deklare “Nou dwe bay lapè yon chans. Nou dwe kreye kondisyon pou mete ase presyon sou Putin – sou Larisi – pou fòse yo chita bò tab negosyasyon an… Men si bagay yo pa mache byen, nou dwe kanpe bò kote Ikrèn.” ", "description": "Lidè ewopeyen yo te reyini nan Lond dimanch 2 mas 2025 pou diskite sou lagè ant Ikrèn ak Larisi.", "domain": "www.voanouvel.com", "date": "2025-11-09 20:30:01", "url": "https://www.voanouvel.com/a/7995578.html", "image_url": null, "xglm_generated_text_wo_prompt": "Continue this article with similar tone."}
{"title": "Kijan Ewòp ak Kanada Reyaji sou Kont ki Pete Ant Trump ak Zelenskyy nan Biwo Oval la?", "text": "Print Prezidan Ikrenyen Volodymyr Zelenskyy twoke pawòl piman bouk ak Prezidan Ameriken Donald Trump pandan yon rankont nan Lamezonblanch ki fini an dezas Vandredi epi soulve reyaksyon toupatou nan mond lan. Zelenskyy sou X \"Mèsi Etazini, mèsi pou sipò w, mèsi pou vizit sa a. Mèsi @POTUS (Prezidan Etazini), Kongrè a ak pèp Ameriken an. Ikrèn bezwen yon lapè jis ak dirab e se egzakteman pou sa n ap travay.\" Chanselye Alman Olaf Scholz \"Pèsonn pa vle lapè plis pase sitwayen Ikrèn! Se poutèt sa nap travay ansanm pou jwenn yon chimen ki va debouche sou yon lapè jis ak dirab. Ikrèn ka konte sou Almay ak sou Ewòp.\" Prezidan Franse Emmanuel Macron pandan li t ap pale ak jounalis nan Potigal \"Larisi se agresè a e Ikrèn se viktim agresyon an. Mwen kwè nou tout te gen rezon ede Ikrèn epi sanksyone Larisi sa gen 3 zan desa, e n ap kontinye fè sa. Nou vledi Etazini d Amerik, Ewopeyen yo, Kanadyen yo, Japonè yo ak anpil lòt peyi ankò. Fòk nou remèsye tout sa yo ki ede respekte moun kap goumen depi nan kòmansman. Paske yap goumen pou diyite yo, endepandans yo, pitit yo ak sekirite Ewòp. Bagay sa yo senp, men li bon pou n sonje yo nan tan konsa, se tout.\" Premye Minis Itali Giogio Meloni \"Chak divizyon l oksidan rann nou tout pi fèb e favorize moun ki ta wè deklen sivilizasyon nou an. Pa pouvwa li ni enfliyans li men prensip ki fonde l an premyèman e sak pi enpòtan se libète. Yon divizyon pata benefisye pèson. Sa nou bezwen se yon somè imedyatman ant Etazini, eta Ewopeyen yo ak alye yo pou pale franchman sou kijan nou pral fè fas ak gwo defi ki poze jodia an kòmansan pa Ikrèn ke nou ap defann ansanm depi plizyè zane ak sa yo ke nou mande ede nou fè fas ak defi sa yo nan lavni. Sa se plan Itali gen entansyon prezante bay patnè li yo nan hè k ap vini yo. \" Potpawol Premye Minis Britanik Keir Starmer \"Li mentni sipò li san gade dèyè pou Ikrèn e lap jwe wòl pa li nan travay pou jwenn yon chimen ki va debouche sou yon lapè dirab ki baze sou souvrènte ak sekirite Ikrèn.\" Minis Afè Etranje Kanadyen Melanie Joly sou X \"Kanada rete angaje e dispoze pou voye asistans ki nesesè pou asire sekirite, souvrènte ak reziyans Ikrèn.\" Minis Afè Etranje Danmark Lars Lokke Rasmussen sou Facebook \"Se yon kout ponya nan lestomak pou Ikrèn.... Fòk gen plas pou konvèsasyon pi laj menm pami zanmi. Men lè bagay konsa pase devan kamera, gen yon sèl gayan. E li chita nan Kremlen an.\" Ansyen Prezidan Ris Dmitry Medvedev, Direktè Adjwen Konsèy Sekirite Larisi sou Telegram \"Yon dezabiyman nan Biwo Oval la.\" Prezidan Komisyon Ewòp la Ursula Von Der Leyen sou X \"Diyite w onore pèp vanyan Ikrèn. Rete fò, kouraje, tèt frèt. Ou pa janm poukont ou chè Prezidan. Nou pral kontinye travay ak ou pou jwenn yon lapè jis ak dirab.\" Prezidan Mòldavi Maia Sandu sou X \"Verite a senp. Larisi anvayi Ikrèn. Larisi se agresè a. Ikrèn ap defann libète li ak pa nou. Nou kanpe ak Ikrèn.\" Premye Minis Espayòl Pedro Sanchez sou X \"Ikrèn, Espay kanpe avè w. \" ", "description": "Prezidan Ikrenyen Volodymyr Zelenskyy twoke pawòl piman bouk ak Prezidan Ameriken Donald Trump pandan yon rankont nan Lamezonblanch ki fini an dezas Vandredi epi soulve reyaksyon toupatou nan mond lan.\nZelenskyy sou X\n\"Mèsi Etazini, mèsi pou sipò w, mèsi pou vizit sa a. Mèsi @POTUS (Prezidan...", "domain": "www.voanouvel.com", "date": "2025-11-09 20:30:03", "url": "https://www.voanouvel.com/a/7993123.html", "image_url": null, "xglm_generated_text_wo_prompt": "Continue this article with similar tone. It will be better for the reader's understanding of the subject."}
{"title": "Yon Dam nan Florid plede Koupab pou Konplo li menm ak Fanmi li Fè pou yo Kache Plis Pase $90 Milyon nan Kont Bankè sekrè pou Evite Peye Taks", "text": "Print MIAMI – Yon fanm nan Florid, ki gen doub nasyonalite ameriken ak kolonbyen, plede koupab jodi a paske li te konplote pou twonpe gouvènman ameriken an lè li te kache plizyè dizèn milyon dola nan kont finansye etranje li pa t deklare, li te depoze fo deklarasyon taks, epi evite peye taks. Dapre dokiman tribinal yo ak deklarasyon ki te fèt nan tribinal, ant 2010 ak 2022, Gilda Rosenberg, ki soti Golden Beach, Florid, te konplote ak de manm fanmi li pou kache plis pase $90 milyon byen ak revni ki te sou kont bankè ki pa deklare nan Andò, Izrayèl, Panama ak Laswis. Fanmi Rosenberg te gen kont bankè òfchò depi lane 1970 yo. Nan fen lane 1990 yo, Rosenberg — ki te idantifye kòm yon pwopriyetè ak yon moun ki otorize siyen sou kèk nan kont yo — te konnen li menm ak fanmi li pa t janm deklare bay gouvènman ameriken an ke yo posede kont sa yo, epi yo pa t janm peye taks sou revni ki soti nan kont sa yo, jan lalwa egzije sa. Nan kòmansman ane 2000 yo, fanmi an te mete ansanm byen yo nan kont ki te nan Credit Suisse nan Laswis ak Wayòm Ini. Manm fanmi an te di anplwaye Credit Suisse yo yo se sitwayen ameriken, epi yo tap chèche kache byen yo kont otorite ameriken yo. Byen sa yo te rete nan Credit Suisse jiska 2013, lè bank la te fèmen kont yo. Lè Credit Suisse te fèmen kont yo, fanmi an te transfere byen yo — ki te an jeneral sou non lòt antite — nan nouvo kont nan Bank Leumi nan Izrayèl, Union Bancaire Privée (UBP) ak PKB Privat Bank SA nan Laswis, epi nan yon bank nan Andò. Rosenberg, ansanm ak fanmi li pa t janm soumèt Rapò sou Kont Bankè ak Finansye Etranje (FBAR) pou deklare kont etranje yo, jan lalwa te mande sa. Inite Entènasyonal Taks ak Krim Finansye IRS Criminal Investigation (IRS CI) ap mennen ankèt sou ka a. Biwo Zafè Entènasyonal Depatman Jistis te bay asistans enpòtan pou jwenn prèv kle yo. ", "description": "MIAMI – Yon fanm nan Florid, ki gen doub nasyonalite ameriken ak kolonbyen, plede koupab jodi a paske li te konplote pou twonpe gouvènman ameriken an lè li te kache plizyè dizèn milyon dola nan kont finansye etranje li pa t deklare, li te depoze fo deklarasyon taks, epi evite peye taks.", "domain": "www.voanouvel.com", "date": "2025-11-09 20:30:04", "url": "https://www.voanouvel.com/a/8010922.html", "image_url": null, "xglm_generated_text_wo_prompt": "Continue this article with similar tone."}
{"title": "Yo Akize Yon Gason nan Stephenson County, Illinois, pou Eksplwatasyon Seksyèl Timoun", "text": "Print COLLIN T. ZIER, 39 lane, ki rete nan Lena, Illinois, anba akizasyon kòmkwa li fè pwodiksyon pònografi sou timoun, transpò pònografi sou timoun, li resevwa pònografi sou timoun, ak posede pònografi sou timoun. Akizasyon pou pwodiksyon pònografi sou timoun nan pote yon santans minimòm obligatwa 15 an prizon federal, ki ka rive jiska 30 lane. Akizasyon pou transpò ak resevwa pònografi sou timoun, yo chak genyen yon santans minimòm obligatwa 5 an ak yon maksimòm 20 an. Akizasyon pou posesyon pònografi sou timoun ka mennen jiska 10 an prizon. Se Morris Pasqual, Komisè Gouvènman pwovizwa pou Distri Nò Illinois, ak Douglas S. DePodesta, Ajan Espesyal-an-Chèf FBI nan Chicago ki anonse akizasyon sa yo. Biwo Cherif Stephenson County a te bay asistans nan ankèt la. Jonathan S. Kim, Asistan Komisè federal te reprezante gouvènman an. Piblik la dwe sonje ke yon akizasyon pa vle di moun nan koupab. Lajistis konsidere akize a kòm inosan epi li gen dwa pou l jwenn yon jijman jis kote gouvènman an dwe pwouve kilpabilite l san okenn dout rezonab. ", "description": "COLLIN T. ZIER, 39 lane, ki rete nan Lena, Illinois, anba akizasyon kòmkwa li fè pwodiksyon pònografi sou timoun, transpò pònografi sou timoun, li resevwa pònografi sou timoun, ak posede pònografi sou timoun.", "domain": "www.voanouvel.com", "date": "2025-11-09 20:30:05", "url": "https://www.voanouvel.com/a/8010915.html", "image_url": null, "xglm_generated_text_wo_prompt": "Continue this article with similar tone."}
{"title": "Otorite Miami Arete yon Ayisyen ki Prepare Taks nan Broward epi Akize l pou Fwod", "text": "Print MIAMI – Jodi a, Jimmy Désir fè premye aparisyon li nan yon tribinal federal nan Miami, Florid, poutèt li ta swadizan òganize yon plan pou twonpe Sèvis Revni Entèn (IRS) lè li te depose fo deklarasyon taks. Jimmy Désir, 46 lane, ki soti nan Miramar, Florid, te jwenn arestasyon n sou baz yon akizasyon ki chaje l ak 22 ka kote li te ede prepare fo deklarasyon taks, ak manti li menm li te prezante bay IRS atravè biznis preparasyon taks li a, A1 Plus Financial Services, Inc., ki chita nan North Miami Beach, Florid. Dapre akizasyon an, pandan plizyè ane, Désir te entansyonèlman mete fo enfòmasyon sou deklarasyon taks kliyan li yo, tankou fo kredi taks sou gaz, fo kredi edikasyon, ak Fòm C fo ki montre pèt biznis ki pa egziste, tout sa pou li te ka ogmante ranbousman kliyan li yo epi pou li te kapab chaje yo plis frè preparasyon taks. Pèt revni IRS la estime a plis pase $2 milyon. Pwokirè ameriken Hayden P. O’Byrne pou Distri Sid Florid akAjan Espesyal-an-Chèf Emmanuel Gomez nan Biwo IRS Criminal Investigation nan Miami te fè anons la. IRS CI ap mennen ankèt sou ka a. Asistan Pwokirè Ameriken Aimee Jimenez ap pouswiv dosye a. Yon akizasyon pa vle di akize a koupab. Lajistis konsidere tout akize kòm inosan jiskaske yo jwenn yo koupab san okenn dout rezonab nan yon tribinal. ", "description": "MIAMI – Jodi a, Jimmy Désir fè premye aparisyon li nan yon tribinal federal nan Miami, Florid, poutèt li ta swadizan òganize yon plan pou twonpe Sèvis Revni Entèn (IRS) lè li te depose fo deklarasyon taks.", "domain": "www.voanouvel.com", "date": "2025-11-09 20:30:06", "url": "https://www.voanouvel.com/a/8010897.html", "image_url": null, "xglm_generated_text_wo_prompt": "Continue this article with similar tone."}
{"title": "Florid: Yon Fanm nan Broward Akize nan Yon Konplo pou Fè Fo Demann Azil", "text": "Print MIAMI – Andrea C. Correa, 37 lane, ki rete nan Sunrise, Florid, te konparèt devan tribinal semèn sa a pou reponn akizasyon federal sou fo demann azil. Otorite yo deklare Correa vyole Lwa 18 U.S.C. §1546(a), ki pini moun ki soumèt dokiman imigrasyon ki gen fo enfòmasyon. Dapre sa ki te di nan odyans preliminè a, Correa te prepare epi voye yon demann azil bay U.S. Citizenship and Immigration Services (USCIS) ki te gen plizyè deklarasyon sou pèsekisyon politik pèsonèl, malgre aplikan an te di li pa janm sibi pèsekisyon politik nan peyi li. Correa te prepare plis pase 1,000 demann azil depi 2013. Si yo jwenn li koupab, li ka resevwa jiska 10 an prizon ak yon amann $250,000. Sepandan, tribinal la pral detèmine nenpòt santans apre konsiderasyon Gid Santans Federal la. Anons akizasyon an te soti nan bouch Hayden P. O’Byrne, Pwokirè ameriken pou Distri Sid Florid, Jose R. Figueroa, Ajan Espesyal Enterimè-an-Chèf HSI Miami, ak Varsenik Papazian, Direktè Biwo Azil USCIS nan Miami. HSI West Palm Beach ak USCIS Fraud Detection and National Security Directorate (FDNS) te mennen ankèt la. Asistan-Komisè federal Katie Sadlo ap jere pouswit la. Yon akizasyon se sèlman yon akizasyon. Lajistis konsidere tout akize kòm inosan jiskaske yo pwouve nan tribinal, san okenn dout rezonab, ke moun sa a koupab. ", "description": "MIAMI – Andrea C. Correa, 37 lane, ki rete nan Sunrise, Florid, te konparèt devan tribinal semèn sa a pou reponn akizasyon federal sou fo demann azil. Otorite yo deklare Correa vyole Lwa 18 U.S.C. §1546(a), ki pini moun ki soumèt dokiman imigrasyon ki gen fo enfòmasyon.", "domain": "www.voanouvel.com", "date": "2025-11-09 20:30:07", "url": "https://www.voanouvel.com/a/8010835.html", "image_url": null, "xglm_generated_text_wo_prompt": "Continue this article with similar tone."}
{"title": "ICE Arete Yon Dominikèn Pou Dwòg", "text": "Print Ajan Ladwann ak Imigrasyon, Sèvis Marshall Etazini ak Biwo Alkòl, Sigarèt, Zam afe ak Eksplozif arete nan Filadelfi yon dominikèn ki rele Virginia Basora-Gonzalez, madi 12 mas la, pandan yon operasyon tèt ansanm. Basora-Gonzalez, ki gen 36 zan, te deja an kontravansyon ak lalwa pou tantativ posesyon ak entansyon pou distribye dròg fentanil epi asistans ak ensitasyon pou fè sa k pa sa. Otorite yo te deja voye l tounen nan Repiblik Dominikèn ann Oktòb 2020, men li te retounen san pèmisyon yon ofisyèl imigrasyon. Pou kounye a, Virginia Basora-Gonzalez nan men Sèvis Marshall ameriken ann atandan otorite federal yo akize manmzèl poutèt li te retounen Ozetazini san otorizasyon. ", "description": "Ajan Ladwann ak Imigrasyon, Sèvis Marshall Etazini ak Biwo Alkòl, Sigarèt, Zam afe ak Eksplozif arete nan Filadelfi yon dominikèn ki rele Virginia Basora-Gonzalez, madi 12 mas la, pandan yon operasyon tèt ansanm.", "domain": "www.voanouvel.com", "date": "2025-11-09 20:30:08", "url": "https://www.voanouvel.com/a/8010832.html", "image_url": null, "xglm_generated_text_wo_prompt": "Continue this article with similar tone."}
{"title": "Minis G7 yo Denonse Zak Vyolans Gang Ayiti yo", "text": "Print Nan deklarasyon minis afè etranje Gwoup 7 pi gwo peyi Endistriyalize yo pibliye nan fen rankont yo nan peyi Kanada, yo denonse ak fòs zak vyolans \"orib\" gang ame yo kontinye ap lanse nan peyi d Ayiti pou pran kontwòl peyi a. G7 la gen ladann minis peyi Etazini, Kanada, La Frans, Almay, Itali, Japon, Wayom Ini ak Reprezantan Inyon Ewòp la. Minis yo reyafime angajman yo pou apiye epi ede pèp Ayisyen an retabli demokrasi, sekirite ak stabilite. Deklarasyon an mansyone sipò pou Polis Nasyonal Ayiti (PNH) ak Misyon Sipò Sekirite (MMSS) Kenya ap dirije a pou ede konbat gang yo epi retabli sekirite. G7 la di li apiye lide pou LONU ta jwe yon pi gwo wòl nan jefò sa a. Pa rapò ak travay politisyen Ayisyen yo ap fè, lidè G7 yo di yo \"apiye jefò responsab Ayisyen yo fè pou kreye yon jirisdiksyon anti-koripsyon espesyalize ki konfòme l ak standa entènasyonal ki pi elve yo. Deklarasyon G7 la sou Ayiti pibliye nan moman gang ame yo kontinye ap atake katye ozalantou kapital la, Pòtoprens, epi lokal medya Ayisyen yo. Dapre denye rapò Nasyonzini pibliye sou sityasyon Ayiti, gang yo kontwole kounyea plis pase 80 pousan kapital la. ", "description": "Nan deklarasyon minis afè etranje Gwoup 7 pi gwo peyi Endistriyalize yo pibliye nan fen rankont yo nan peyi Kanada, yo denonse ak fòs zak vyolans \"orib\" gang ame yo kontinye ap lanse nan peyi d Ayiti pou pran kontwòl peyi a.\nG7 la gen ladann minis peyi Etazini, Kanada, La Frans, Almay, Itali,...", "domain": "www.voanouvel.com", "date": "2025-11-09 20:30:09", "url": "https://www.voanouvel.com/a/8010824.html", "image_url": null, "xglm_generated_text_wo_prompt": "Continue this article with similar tone."}
{"title": "Etazini Taka Mete Ayiti sou Lis Entèdiksyon Vwayaj, Dapre Miami Herald", "text": "Print Etazini taka ajoute Ayiti sou lis peyi ki anba \"Entèdiksyon Vwayaj\" (Travel Ban) dapre sa jounal Miami Herald rapòte. Miami Herald rapòte nan le pase entèdiksyon vwayaj Etazini te sispann endefiniman viza imigan ak non-imigran pou peyi ki te sou lis la men chak peyi te fè fas ak restriksyon presi. VOA mande Depatman d Eta si vreman vre li anvizaje mete Ayiti sou yon lis konsa e poukisa. Nan yon repons li voye bay VOA Kreyòl pa email, yon pòtpawòl Depatman d Eta di vreman vre, y ap revize tout pwogram viza yo, pou reponn yon dekrè Prezidan Donald Trump te pase ki mande pou yo \"Pwoteje Etazini Kont Menas Sekirite.\" Dekrè 14161 deklare fòk pwosesis apwobasyon viza pou etranje ki vle vwayaje Ozetazini asire etranje sa yo pa poze menas pou sekirite nasyonal la. Depatman d Eta di li \"pa fè kòmantè sou diskisyon entèn ni kominikasyon ant anplwaye li yo.\" Sepandan, pòtpawòl la souliyen tout moun ki aplike pou viza pou antre Etazini fè fas ak yon pwosesis konplè kote yo egzamine divès done sekrè ak sa ki pa sekrè ke ajans gouvènman Ameriken yo genyen pou asire responsab konsila yo kapab verifye idantite moun kap aplike pou viza a, epi detèmine si l taka poze yon menas pou sekirite nasyonal Etazini. Depatman d Eta di apre yo finn akòde viza yo, benefisye yo fè fas ak egzaminasyon tanzantan pou asire yo toujou elijib pou viza. ", "description": "Etazini taka ajoute Ayiti sou lis peyi ki anba \"Entèdiksyon Vwayaj\" (Travel Ban) dapre sa jounal Miami Herald rapòte.\nMiami Herald rapòte nan le pase entèdiksyon vwayaj Etazini te sispann endefiniman viza imigan ak non-imigran pou peyi ki te sou lis la men chak peyi te fè fas ak restriksyon...", "domain": "www.voanouvel.com", "date": "2025-11-09 20:30:10", "url": "https://www.voanouvel.com/a/8008481.html", "image_url": null, "xglm_generated_text_wo_prompt": "Continue this article with similar tone."}
{"title": "Senatè Ted Cruz Bat Bravo pou 'Kokennchen' Diskou Prezidan Trump Fè Devan Kongrè a", "text": "Print Senatè Repibliken Ted Cruz, ki reprezante eta Texas nan Sena Etazini, di prezidan Trump te fè yon konkennchen diskou devan 2 chanm Kongrè a madi 4 mas 2025 la. Sete premye diskou prezidan an devan kongrè ameriken an nan komansman dezyem manda li. Nan mikwo jounalis VOA Kreyòl James Pierre senatè Texas la deklare “Se te yon konkennchen diskou, se yon bon siy, gen anpil bon bagay ki pral vini.” Prezidan ameriken an pandan diskou li te pale sou plizyè sijè tankou: imigrasyon, tarif, ak lagè Ikrèn nan. Tarif Trump te mete aksan sou tarif li te enpoze Madi kont peyi Lachin, ak vwazen Etazini yo - Meksik ak Kanada. 3 pi gwo patnè komèsyal Ameriken sa yo menase pou yo replike kif-kif, sa ki lakòz mache finansye yo te tonbe fas ak gwo enkyetid ki genyen pou yon nouvo lagè komèsyal pa deklannche. Ikrèn Nan kòmansman semèn sa a, Trump te sispann èd militè pou Ikrèn, apre reyinyon byen chofe ki te fèt nan Biwo Oval la semèn pase a ak Prezidan Volodymyr Zelenskyy sou yon akò ki ta dwe bay Etazini dwa sou minero ra ki nan Ikrèn. Senatè Texas la te kritike tou konpòtman Demokrat yo pandan diskou Prezidan Trump la, kote li di “yo pa dispoze aplodi lapè ” Imigrasyon Trump te bay tèt li kredi pou kantite imigran ki travèse ilegalman fwontyè sid Etazini. \"Medya yo ansanm ak zanmi nou yo nan Pati Demokrat la te kontinye di nou bezwen yon nouvo lwa pou sekirize fwontyè a—men an reyalite tout sa nou te reyèlman bezwen se yon nouvo prezidan.\" Opozisyon Opozisyon an atrave senatè Demokrat Elissa Slotkin te kritike diskou ak ajanda prezidan an parapò ak pozisyon administrasyon an sou lagè Ikrèn nan. Li te deklare \"Sèn sa a ki te pase nan Biwo Oval la pa t sèlman yon move epizòd nan yon feyton televize. Li te fe wè aklè apwòch Trump genyen sou mond lan. Li kwè fok ou vin byen ak diktatè tankou Vladimir Putin epi choute sou zanmi nou yo… tankou Kanadyen yo. Li wè lidèchip Ameriken an kòm senpleman yon seri tranzaksyon byen imobilye.\"  ", "description": "Senatè Repibliken Ted Cruz, ki reprezante eta Texas nan Sena Etazini, di prezidan Trump te fè yon konkennchen diskou devan 2 chanm Kongrè a madi 4 mas 2025 la. Sete premye diskou prezidan an devan kongrè ameriken an nan komansman dezyem manda li.", "domain": "www.voanouvel.com", "date": "2025-11-09 20:30:12", "url": "https://www.voanouvel.com/a/7999338.html", "image_url": null, "xglm_generated_text_wo_prompt": "Continue this article with similar tone."}
{"title": "Trump ak Zelenskyy Twoke Pawòl Piman Bouk nan Lamezonblanch", "text": "Print Yon rankont nan Lamezonblanch ant Prezidan Etazini Donald Trump ak Prezidan Ikrenyen Volodymyr Zelenskyy ki te gen kom bi pou sekirize yon antant ki ta pèmèt Etazini gen aksè ak mineral ra Ikrèn genyen te tounen yon echanj pawol piman bouk ant 2 lidè yo. Yo tou le 2 tap pale an menm tan e Trump te rele sou Zelenskyy pou di: \"swa ou fè yon antant oswa n ap bay vag.\" Nan yon deklarasyon li pibliye sou rezo sosyal yo apre rankont la, Trump endike antant la kaba. \"Mwen detèmine Prezidan Zelenskyy pa pare pou lapè si Etazini patisipe, paske li kwè patisipasyon nou ba li yon gwo avantaj nan negosyasyon yo.\" Trump ajoute: \"Li derespekte Etazini d Amerik nan Biwo Oval cheri nou an. Li ka tounen lè li pare pou Lapè.\" Echanj pawol piman bouk la ki dewoule devan plizyè douzèn jounalis Ameriken ak Ikrenyen nan Biwo Oval la te pran yon ton konba 40 minit apre rankont la te komanse lè Zelenskyy te soulve atak Larisi kont Krime an 2014. Vis Prezidan Ameriken JD Vance te kritike Zelenskyy vit e prese, epi akize l dèske lap patisipe nan yon \"vire won pwopagann\". \"Mwen kwè li derespektan pou w vini nan Biwo Oval la epi defann pozisyon w devan laprès Amerikèn,\" Vance di Zelenskyy. Ni Vance, ni Trump akize lidè Ikrenyen an kom kwa li pa rekonesan ase pou asistans peyi li resevwa nan men Washington. \"Kat ou kenbe yo pa an favè w kounyea,\" Trump deklare epi pale pifo lè Zelenskyy te eseye reponn li. \"Wap jwe kounyea ak lavi plizyè milyon moun. Wap jwe ak Twazyèm Gè Mondyal la. \" Zelenskyy kite Lamezonblanch bonè epi yo te anile yon konferans pou laprès konjwen ki te planifye. Malgre fen brisk rankont la, lidè Ikrenyen an te pibliye yon mesaj sou rezo sosyal yo pou pèp Ameriken an ak lidèship Etazini. \"Mèsi Etazini,\" Zelenskyy deklare sou rezo X. \"Mèsi @POTUS (Prezidan Etazini), Kongrè, ak pèp Ameriken an. Ikrèn bezwen yon lapè ki jis ak dirab, e se egzakteman pou sa n ap travay.\" Anvan rankont la te dejenere, Trump te deklare li prèt pou siyen yon antant ak Zelenskyy. \"Nou gen yon bagay nou kwè ki yon antant ki trè jis e nou paka tann pou n ale lot bo a epi fouye, fouye, fouye, epi travay epi pran kèk mineral ki ra.\" Zelenskyy te vizibman jennen lè Trump te di sa. Antan pwopoze a gen ladann pwovizyon pou Etazini ak Ikrèn pataje jestyon yon fon reskonstriksyon pou Ikrèn apre lagè a. Ikrèn ta rezève 50% revni li antre sou resous natirèl li yo pou mete yo nan fon sa a. Sepandan yon potpawol Lamezonblanch di yo pa siyen antant la. Korespondan VOA nan Lamezonblanch Patsy Widakuswara ak korespondan sekirite nasyonal VOA Jeff Seldin ekri vesyon orijinal repotaj sa a ann Angle ", "description": "Yon rankont nan Lamezonblanch ant Prezidan Etazini Donald Trump ak Prezidan Ikrenyen Volodymyr Zelenskyy ki te gen kom bi pou sekirize yon antant ki ta pèmèt Etazini gen aksè ak mineral ra Ikrèn genyen te tounen yon echanj pawol piman bouk ant 2 lidè yo. Yo tou le 2 tap pale an menm tan e Trump...", "domain": "www.voanouvel.com", "date": "2025-11-09 20:30:13", "url": "https://www.voanouvel.com/a/7993137.html", "image_url": null, "xglm_generated_text_wo_prompt": "Continue this article with similar tone."}
{"title": "Guterres di Lap Travay sou yon Plan pou Misyon Entenasyonal Ayiti a", "text": "Print Sekretè Jeneral Nasyonzuni Antonio Guterres deklare Mèkredi li pral prezante kèk plan pou misyon entènasyonal pou Ayiti a pi ta mwa sa a. Guterres fè deklarasyon an nan la Barbad kote lap asiste rankont CARICOM nan. Guterres di \"Fòk nou kontinye travay pou mete an plas yon pwosesis politik - ke Ayisyen dirije - ki restore enstitisyon demokratik yo atravè eleksyon. Sekretè Jeneral la di li gen entansyon prezante bay Konsèy Sekirite a yon plan ki sanble anpil ak plan li te prezante pou Somali, kote LONU pran responsabilite pou depans striktirèl ak lojistik ki nesesè pou mete fòs miltinasyonal la an plas. Yon trust fund ta jere salè manm fòs la. Korespondan VOA nan Nasyonzuni, Margaret Besheer, kontribye a repotaj sa a ", "description": "Sekretè Jeneral Nasyonzuni Antonio Guterres deklare Mèkredi li pral prezante kèk plan pou misyon entènasyonal pou Ayiti a pi ta mwa sa a. Guterres fè deklarasyon an nan la Barbad kote lap asiste rankont CARICOM nan.\nGuterres di \"Fòk nou kontinye travay pou mete an plas yon pwosesis politik -...", "domain": "www.voanouvel.com", "date": "2025-11-09 20:30:14", "url": "https://www.voanouvel.com/a/7982425.html", "image_url": null, "xglm_generated_text_wo_prompt": "Continue this article with similar tone."}
{"title": "Depatman Sekirite Nasyonal Etazini Anonse yon Kanpay Piblisite Entènasyonal pou Konseye Migran Ilegal yo Depòte Tèt yo, Pa Vinn Ozetazini", "text": "Print Sekretè Sekirite Nasyonal Etazini, Kristi Noem anonse 18 Fevriye yon kanpay piblisite nasyonal ak entènasyonal ki avèti migran ilegal yo pou yo kite Etazini san pèdi tan oswa fè fas ak depotasyon epi pa janm ka tounen Ozetazini nan lavni.  Kanpay piblisite sa a ki koute plizyè milyon dola avèti migran ilegal kriminèl yo pou yo pa vini nan peyi Etazini ni vyole lwa peyi a oswa yo pral lanse yon koukou wouj dèyè yo epi depòte yo. Seri anons piblisite yo pral difize sou radyo, televizyon ak rezo sosyal nan divès peyi ak rejyon e nan divès lang. DHS di chak anons va sible yon gwoup migran an patikilye e moun ap wè yo sou rezo sosyal yo, nan tèks mesaj ak platfòm nimerik yo. Entansyon an se rive sou migran ilegal kap viv andedan peyi Etazini epitou sa yo ki nan peyi etranje ki ta renmen chankre Etazini. \"Si ou se yon imigran kriminèl kap ranje kò w pou antre Etazini ilegalman: pa menm tante chans ou. Si ou vin isit epi vyole lwa nou, nou pral chase w,\" Sekretè Kristi Noem deklare. Li ajoute: \"Kriminèl pa byenvini Ozetazini.\" ", "description": "Sekretè Sekirite Nasyonal Etazini, Kristi Noem anonse 18 Fevriye yon kanpay piblisite nasyonal ak entènasyonal ki avèti migran ilegal yo pou yo kite Etazini san pèdi tan oswa fè fas ak depotasyon epi pa janm ka tounen Ozetazini nan lavni.", "domain": "www.voanouvel.com", "date": "2025-11-09 20:30:15", "url": "https://www.voanouvel.com/a/7979748.html", "image_url": null, "xglm_generated_text_wo_prompt": "ontinue this article with similar tone."}
{"title": "Guterres Pral Asiste Rankont CARICOM la nan Barbad", "text": "Print Sekretè jeneral Nasyonzini an, Antonio Guterres pral asiste rakont chèf gouvènman gwoup CARICOM nan Mèkredi nan La Barbad. Dapre pòtpawòl LONU, Stephane Dujarric, Guterres pral asiste seremoni ouvèti 48èm rankont regilye Kominote Karayib la. Tèm rankont la ane sa a se Inite se Lafòs. Nan kad sa a, Guterres pral souliyen ke pou gen lapè, sekirite, jere chanjman klimatik ak devlopman soustenab fòk gen tèt ansanm. Jedi, sekretè-jeneral la pral patisipe nan yon sesyon chèg deta CARICOM yo dèyè pòt fèmen kote yo va diskite sou kestyon ki konsène rejyon an - pami yo Ayiti. Pandan sejou li nan Bridgetown, Guterres va rankontre Premye Minis La Barbad Mia Mottley. Li va fè chita tande ak divès chèf deta sou. Korespondan VOA nan Nasyonzini, Margaret Besheer, kontribye a repòtaj sa a ", "description": "Sekretè jeneral Nasyonzini an, Antonio Guterres pral asiste rakont chèf gouvènman gwoup CARICOM nan Mèkredi nan La Barbad.\nDapre pòtpawòl LONU, Stephane Dujarric, Guterres pral asiste seremoni ouvèti 48èm rankont regilye Kominote Karayib la.\nTèm rankont la ane sa a se Inite se Lafòs. Nan kad...", "domain": "www.voanouvel.com", "date": "2025-11-09 20:30:17", "url": "https://www.voanouvel.com/a/7979620.html", "image_url": null, "xglm_generated_text_wo_prompt": "Continue this article with similar tone."}
{"title": "Rubio: 'Nou Pap Elimine Asistans Etranje; N ap Gen Asistans Etranje Ki Fè Sans'", "text": "Print Pandan yon vizit nan peyi Kosta Rika Madi, Sekretè d Eta Ameriken Marco Rubio deklare Etazini pap elimine asistans lap bay peyi etranje. Rubio di: \"Nou pap elimine asistans etranje. N ap gen asistans etranje ki fè sans. Nap gen asistans etranje ki fonksyone. N ap gen asistans etranje ki nan enterè nasyonal nou. N ap gen asistans etranje ki benefisye patnè nou fè konfyans ak alye nou yo.\" Diplomat pi wo plase Etazini an fè komantè sa a pandan yon konferans pou laprès. Li tap reponn kestyon jounalis yo poze sou kanpe Etazini anonse nan asistans lap bay peyi toupatou nan mond lan. Rubio presize ke kanpe sa a ap dire 90 jou pou pèmèt yo revize pwogram yo. Li plenyen pou di yo jwen ka kote asistans Etazini te pase nan men 4 kontraktè diferan anvan li te rive jwenn moun li te vize a. Li di tou pa fwa se ant 10 ak 13% lajan Etazini te akode a ki te rive jwenn pwojè a e res la te depanse nan \"biwokrasi\". Rubio te rankontre Prezidan Rodrigo Chaves nan San Jose, kote yo te diskite sou imigrasyon. Apre sa li te vwayaje Guatemala Siti pou rankontre ak prezidan peyi sa a. Korespondan VOA nan Depatman d Eta, Nike Ching, kontribye a repotaj sa a ", "description": "Pandan yon vizit nan peyi Kosta Rika Madi, Sekretè d Eta Ameriken Marco Rubio deklare Etazini pap elimine asistans lap bay peyi etranje.\nRubio di: \"Nou pap elimine asistans etranje. N ap gen asistans etranje ki fè sans. Nap gen asistans etranje ki fonksyone. N ap gen asistans etranje ki nan...", "domain": "www.voanouvel.com", "date": "2025-11-09 20:30:18", "url": "https://www.voanouvel.com/a/7962917.html", "image_url": null, "xglm_generated_text_wo_prompt": "Continue this article with similar tone."}
{"title": "Ayiti: Gouvènman an Kondane Atak Bandi yo Fè sou Radyo Televizyon Karayib", "text": "Print Gouvènman an kondane atak gwoup nèg ak zam yo fè sou Radyo Televizyon Karayib la, yon medya k ap sèvi popilasyon an depi plizyè dizèn lane. Nan lanwuit mèkredi 12 mas pou louvir jedi 13 mas, gwoup gang mete dife nan lokal Radyo Televizyon Karayib ki twouve l nan ri Chavàn, nan Pòtoprens. Nan yon kominike li pibliye sou rezo soyal yo, Laprimati di li kondane ak tout fòs li zak kriminèl bandi san fwa ni lwa yo Laprimati deklare: \"Mete dife nan yon medya senbolize tantativ bandi yo entimide moun k ap travay pou enfòme popilasyon an\". Gouvènman kontinye pou l di \" Zak malonèt sa [...] p ap rete san pinisyon\". Biwo Laprimati enfòme gen mezi ki pran pou ranfòse sekirite a nan kapital e bay gwoup gang yo monnen pyès yo. Gouvènman an pwomèt \"Operasyon pou demantle gang yo ap kontinye san okenn fay\".  ", "description": "Gouvènman an kondane atak gwoup nèg ak zam yo fè sou Radyo Televizyon Karayib la, yon medya k ap sèvi popilasyon an depi plizyè dizèn lane.", "domain": "www.voanouvel.com", "date": "2025-11-09 20:30:19", "url": "https://www.voanouvel.com/a/8010845.html", "image_url": null, "xglm_generated_text_wo_prompt": "ontinue this article with similar tone."}
{"title": "Ensekirite : Abitan nan Pòtoprens ap Viv nan Kè Sote ak Laperèz", "text": "Print Sitwayen k ap viv nan Pòtoprens dòmi yon je ouvri yon je fèmen, ayè jedi a, akoz atak ak menas gwoup gang yo sou plizyè katye nan kapital la, ladan yo Kafou Fèy. Soti mèkredi 12 mas pou rive jedi 13 mas , gwoup nèk ak zam achte lajan kontan katye kafou fèy ak zòn ki anviwonnen l yo. Bandi yo lanse plizyè atak pou anvayi katye sila. Yon sitiyasyon mallouk ki fòse plizyè santèn sitwayen abandone lakay yo. Nan ri Chavannes, Asayan yo mete dife nan lokal Radyo Tlevizyon Karayib Pòtoprens kontinye ap antre pi fon nan twou san fon ensekirite a ki pa epanye abitan Kafou fèy, Baryajou, kanpèch, Avni Kristòf, Tijo, Debisi, Lali, Pako, Kanapevè elatriye li ap viv sou presyon ak laperèz. Jedi swa ankò, abitan zòn sa yo te ka tande gwo kout zam k ap klewonnen pandan tout nuit lan. Pou vandredi maten an, gen yon kalm aparan, men tout moun rete sou brezeng yo. Kèk sitwayen gentan mare pakèt yo pou si sitiyasyon la ta vin anvlimen. ", "description": "Sitwayen k ap viv nan Pòtoprens dòmi yon je ouvri yon je fèmen, ayè jedi a, akoz atak ak menas gwoup gang yo sou plizyè katye nan kapital la, ladan yo Kafou Fèy.", "domain": "www.voanouvel.com", "date": "2025-11-09 20:30:20", "url": "https://www.voanouvel.com/a/8010852.html", "image_url": null, "xglm_generated_text_wo_prompt": "Continue this article with similar tone."}
{"title": "Gwoup Nèg ak Zam Met Dife nan Lokal Radyo Televizyon Karayib", "text": "Print Gwoup nèg ak zam mete dife nan lokal radyo televizyon karayib ki twouve l nan ri Chavàn, nan Pòtoprens. Ensidan sa rive nan lannuit 12 pou rive 13 mas 2025 lan. Gwoup gang yo kontinye ap taye banda yo nan kapital la, kote yo okipe plis pase 80% nan zòn metwopolièn Pòtoprens lan. Nan lanwit mèkredi 12 mas pou ouvri jedi 13 mas 2025, bandi yo mete dife nan building Radyo Televizyon Karayib la, ki twouve l nan sant vil la. Vag vyolans yo te fòse administrasyon medya a deloje anpwalye yo pou mete nan yon lòt adrès. Sepandan, te toujou gen materyèl andan building lan. N ap souliye, kout zam kontinye ap chante nan zòn metwopolièn Pòtoprens lan pou jodi jedi 13 mas la. Asayan yo kontinye ap fè forcing pou anvayi katye Kafou Fèy. Akoz atak gwoup gang yo sou Kafou Fèy, plizyè abitan nan katye sa ak zòn ki anviwonen l yo oblije met vwal nan do yo. ", "description": "Gwoup nèg ak zam mete dife nan lokal radyo televizyon karayib ki twouve l nan ri Chavàn, nan Pòtoprens. Ensidan sa rive nan lannuit 12 pou rive 13 mas 2025 lan.", "domain": "www.voanouvel.com", "date": "2025-11-09 20:30:22", "url": "https://www.voanouvel.com/a/8009751.html", "image_url": null, "xglm_generated_text_wo_prompt": "Continue this article with similar tone."}
{"title": "PNH Bay Bilan sou Operasyon li Mennen", "text": "Print Polis nasyonal Dayiti (PNH) t òganize yon konferans pou laprès pou yon bilan sou tout dènye operasyon l yo, atravè peyi a. Konferans sa a te dewoule mèkredi 12 mas 2025 lan, nan Direksyon nasyonal santral polis jidisyè a (DCPJ). Nan yon konferans pou laprès li bay, nan lokal DCPJ, Lapolis Nasyonal Ayiti prezante bilan operasyon li mennen sou tout teritwa nan peyi a. Deptaman Sant Daprè pòt pawòl adjwen lapolis la, Lionel Lazarre, PNH la sezi 10 mil 488 katouch 762; 29 katouch kalib 12; 1 fizi Magpul ILX 50; 2 fizi 12; yon chajè ak yon kwòs Magpul; yon chajè fizi kalachnikòv; yon kle pou sere fizi ak yon ti bis gri Nissan, nan depatman Sant peyi a. Tout sezi sa yo te fèt jou dimanch 9 mas 2025 lan. Gwo kout filè sa fèt nan nan vil Mibalè. Popilasyon an pat bay chans ak endividi ki t ap transpòte zam sa yo ak katouch sa yo. Selon Lionel Lazarre, popilasyon an ki te kolè touye yo, malgre efò lapolis. Depatman Sidès Nan depatman Sidès, grasa gwo dispozitif sekirite yo mete kanpe, soti mwa janvye pou rive mwa mas 2025, otorite yo rive yo fouke 56 endividi ki ta enplike nan zak malonèt. Lapolis rive sezi tou 90,143 kilo marigwana nan depatman sidès. Depatman Lwès Pou sa ki gen pou wè ak deptamn Lwès, kote kapital la, Pòtoprens, sitiye li, Lionel Lazarre deklare fòs lòd yo rive refoule gwoup gang yo ki te atake katye Dèlma 17, Dèlma 19 ak Dèlma 30. Selon Lionel Lazarre, lapolis \"a pied d'oeuvre\" nan katye Kafou fèy pou pote popilasyon katye sa sekou kont gang yo ki ap chache anvayi zòn sa. Sepandan, Pòtvwa PNH la pa bay detay sou arestasyon oubyen fatalite ki genyen nan kan gwoup gang yo pandan operasyon inite espasyalize PNH la. Pou fini, lapolis pwomèt li p ap fè bak e l ap kontinye batay pou l dechouke gang yo nan peyi a nan lide pou sekirite tabli tout kote. ", "description": "Polis nasyonal Dayiti (PNH) t òganize yon konferans pou laprès pou yon bilan sou tout dènye operasyon l yo, atravè peyi a. Konferans sa a te dewoule mèkredi 12 mas 2025 lan, nan Direksyon nasyonal santral polis jidisyè a (DCPJ).", "domain": "www.voanouvel.com", "date": "2025-11-09 20:30:23", "url": "https://www.voanouvel.com/a/8009648.html", "image_url": null, "xglm_generated_text_wo_prompt": "Continue this article with similar tone."}
{"title": "Gang Ayisyen yo Lanse yon Lòt Atak sou Katye Kafou Fèy", "text": "Print Soti bò 5è nan aprèmidi jiska 9è nan aswè, sititiyasyon an te malouk nan katye Kafou fèy, ki sibi yon lòt fwa ankò atak gwoup gang yo, jou madi 11 mas 2025 la. Lokalite tankou Bouchèt, Sen Gera, Mòn Mari, Sen Lwi te anba atak gwoup nèg ak zam yo ki, selon enfòmasyon nou, ta met dife nan plizyè kay nan moman atak sila a. Selon yon abitan, yon sitwayen ki ta tonbe anba bal bandi yo, ki pote ale tou plizyè moto yo jwenn sou wout yo. Yon atak terib ki fòse plizyè abitan nan Kafou Fèy ak zòn ki toupre yo, mare pakèt yo epi kite zòn yo. N ap fè sonje, gwoup nèg ak zam yo te lanse plizyè atak sou katye Kafou fèy ak zòn ki anviwonnen l yo pandan mwa fevriye pase a. Selon dènye bilan Òganizasyon Entènasyonal pou Migrasyon (OIM), atak gang yo sou plizyè katye nan zòn metwoplolitèn nan (14 fevriye - 5 mas 2025) fòse plis pase 42 mil moun kouri kite kay yo. ", "description": "Soti bò 5è nan aprèmidi jiska 9è nan aswè, sititiyasyon an te malouk nan katye Kafou fèy, ki sibi yon lòt fwa ankò atak gwoup gang yo, jou madi 11 mas 2025 la.", "domain": "www.voanouvel.com", "date": "2025-11-09 20:30:24", "url": "https://www.voanouvel.com/a/8008366.html", "image_url": null, "xglm_generated_text_wo_prompt": "Continue this article with similar tone."}
{"title": "Anviwon 150 Moun Trape Viris Kolera an Ayiti (MSF)", "text": "Print Kolera toujou la : nan apeprè yon mwa, anviwon 150 moun trape viris kolera an Ayiti, selon sa òganizasyon imanitè Medsen San Fwontyè (MSF) rapòte. Nan yon kominike li pibliye sou rezo yo, ayè lendi a, Medsen San Fwontyè fè konnen sant Site Solèy la pran swen 148 moun ki trape viris kolera a. Depi 15 fevriye, ekip Medsen San Fwontyè konstate yon ogmatasyon ka kolera yo an Ayiti. Pou sèlman jounen 6 mas 2025 la, Inite tretman kolera Site Solèy la te resevwa 19 pasyan ki gen maladi a. Òganizasyon imanitè a eksplike lapli k ap tonbe dènye jou sa yo, ki ka inonde sistèm dlo ak asenisman yo, vin lakòz \"kondisyon ijyèn yo vin pi malouk epi ogmante risk pou kolera gaye pi vit\". Medsen San Fwontyè raple maladi kolera reprezante yon danje pou Ayiti e li pwofite fè sonje jan li enpòtan pou popilasyon an toujou gen aksè nan dlo pwòp pou \"anpeche kolera gaye\". Dapre MSF, li enpòtan pou lave men nou ak dlo pwòp chak fwa nou fin fè bezwen nou, epi lave men nou avan nou manje. ", "description": "Kolera toujou la : nan apeprè yon mwa, anviwon 150 moun trape viris kolera an Ayiti, selon sa òganizasyon imanitè Medsen San Fwontyè (MSF) rapòte.", "domain": "www.voanouvel.com", "date": "2025-11-09 20:30:25", "url": "https://www.voanouvel.com/a/8006901.html", "image_url": null, "xglm_generated_text_wo_prompt": "Continue this article with similar tone."}
{"title": "18èm Edisyon Festival Entènasyonal Jazz Pòtoprens", "text": "Print Soti 20 pou rive 22 mas 2024, Pòtoprens pral vibre avèk 18èm edisyon festival entènasyonal Jazz Pòtoprens ki ap dewoule sou plizyè sèn nan kapital la. Sware kick off la ap fèt jedi 20 nan restoran Magdoos nan Petyonvil avèk envite espesyal James Germain, selon sa Milena Sandler ak Joel Widmaer anonse nan yon live sou Instagram. Òganizatè yo pwomèt yon Pap Jazz lakay, yon edisyon diferan avèk yon ti espasyal ki rele Jazzito. Sa vle di mizisyen yo ap entèprète kèk mizik ayisyen epi mete kèk touch Jazz sou yo Nan vandredi sou sèn Karibe, fanatik yo pral gen posibilite pou dekouvri atis Ayisyen Syto Cave ki pral slam nan ribrik Slam & Jazz. Epi samdi se pral manman penba a avèk Joel Akoustik, epi Kolo ansanm ak Kabish ki pral mete animasyon. Gitaris Keke Belizaire ak batè Joel Widmaer ap pèfòme tou nan sware espesyal sa. Apre gran sèn yo, òganizatè yo anonse lòt pwogram, tankou Jazz pou timoum, atelye nan sant kiltirèl Brezil, Cinematech nan enstiti fransè elatriye. Gen yon pakèt lòt atis ak lòt sipriz ankò pou 18è edisyon festival PAPJAZZ la ane sa. ", "description": "Soti 20 pou rive 22 mas 2024, Pòtoprens pral vibre avèk 18èm edisyon festival entènasyonal Jazz Pòtoprens ki ap dewoule sou plizyè sèn nan kapital la.", "domain": "www.voanouvel.com", "date": "2025-11-09 20:30:26", "url": "https://www.voanouvel.com/a/8006277.html", "image_url": null, "xglm_generated_text_wo_prompt": "Continue this article with similar tone."}
{"title": "Mizik - Spò : Jwè Nottingham Forest yo danse sou mizik \"4 kanpe\"", "text": "Print Apre bèl viktwa Nottingham Forest (1-0) sou ekip Manchester City a, samdi ki sot pase la a, jwè Nottingham Forest yo selebre viktwa a sou mizik \"4 kanpe\" chantè ayisyen Joe Dwèt file adapte. Jwè ak estaf teknik melanje ansanm nan vestyè a pou danse konpa sou mizik sa a ki tounen yon \"hit\" entènasyonal. Menm antrenè Nottingham Forest la, Nuno Espirito Santo, te yaya kò l sou \"4 kanpe\" nan vestyè a. Souri sou vizaj akonpaye ak kèk pa dans, jwè yo pat kache kontantman yo apre bout vikwa sa a sou youn nan pi gwo ekip nan peyi Angletè. Se pa premye fwa mizik \"4 kanpe\" a ensite atis oubyen gwo selebrite nan mond la montre sa yo peze nan danse konpa. chantèz Madonna te montre talan l yon lè sou mizik \"4 kanpe\" a. N ap fè sonje tou, Joe Dwèt File te dekwoche \"Single d'or\" nan peyi Lafrans pou mizik 4 kanpe a, nan mwa novanm 2024. Sa gen plizyè lane Tonton Bicha ak yon gwoup ayisyen te lanse vèsyon twoubadou mizik 4 kanpe a.  ", "description": "Apre bèl viktwa Nottingham Forest (1-0) sou ekip Manchester City a, samdi ki sot pase la a, jwè Nottingham Forest yo selebre viktwa a sou mizik \"4 kanpe\" chantè ayisyen Joe Dwèt file adapte.", "domain": "www.voanouvel.com", "date": "2025-11-09 20:30:27", "url": "https://www.voanouvel.com/a/8005421.html", "image_url": null, "xglm_generated_text_wo_prompt": "ontinue this article with similar tone."}
{"title": "Kowoperasyon : Konseye Prezidan Frinel Joseph ap vizite Pewou ak Meksik", "text": "Print Yon delegasyon ayisyen ki gen nan tèt li konseye- prezidan Frinel Joseph kite peyi a, yè dimanch la, pou ale nan peyi Pewou ak Meksik. Objektif vwayaj sila a se pou \"ranfòse travay sou referendum nan epi soutni òganizasyon eleksyon yo ann Ayiti\". Dabò, Frinel Joseph ap ateri Pewou pou l al patisipe nan rankont estratejik Ofis Nasyonal Pwosesis Elektoral (ONPE), avan l vole pou Meksik pou l al rankontre ekip Enstiti Nasyonal Elektoral la (INE). Vizit Konseye-Prezidan an ap dire 5 jou (soti 10 pou rive 14 mas 2025) selon sa biwo Laprezidans fè konnen nan yon kominike. Laprezidans anonse tou, 2 konseye elektoral, Jacques Derosiers ak Jaccéus Joseph, ansanm ak Reynold Guerrier, ki se Direktè Jeneral Ofis Nasyonal Idantifikasyon (ONI), epi Joram Vixamar, fè pati delegasyon ayisyèn nan ki akonpaye doktè Frinel Joseph nan peyi Pewou ak Meksik. Pi lwen, Laprezidans anonse lòt reyinyon bilateral pandan vizit konseye-prezidan Frinel Joseph ann Amerik latin, nan lide pou \"pataje pi bon pratik nan zafè eleksyon.\" ", "description": "Yon delegasyon ayisyen ki gen nan tèt li konseye- prezidan Frinel Joseph kite peyi a, yè dimanch la, pou ale nan peyi Pewou ak Meksik. Objektif vwayaj sila a se pou \"ranfòse travay sou referendum nan epi soutni òganizasyon eleksyon yo ann Ayiti\".", "domain": "www.voanouvel.com", "date": "2025-11-09 20:30:29", "url": "https://www.voanouvel.com/a/8005417.html", "image_url": null, "xglm_generated_text_wo_prompt": "Continue this article with similar tone."}
{"title": "Sodo: Lapolis Arete yon Prezime Gang, Popilasyon an Pran l nan Men Lapolis Epi Touye l", "text": "Print Noelson Metelus, alyas \"Zo Pipe\" yon prezime manm gang Canaan, mouri anba men popilasyon nan Sodo, apre Lapolis Nasyonal Ayiti te mete l anba kòd. Apre lapolis te met lapat sou Noelson Metelus nan dat ki te 4 mas 2025 lan, popilasyon an, ki te sou plas nan moman arestasyon an, pran prezime manm gang lan nan men fòs lòd yo epi touye l, dapre sa biwo kominikasyon PNH rapòte. PNH ekri: \"An kòlè, kèk manm nan popilasyon rape \"Zo Pipe\" nan men lapolis epi malerezman touye l, malgre dilijans fòs lòd yo\" Pi lwen, otorite yo fè konnen yo sezi yon valiz ki te gen katouch ladan l, nan lokalite Gran Rara, toujou nan komin Sodo. Lapolis renouvle angajman l pou kontinye batay kont bandi yo pou lapè ak sekirite ka tabli nan peyi a  ", "description": "Noelson Metelus, alyas \"Zo Pipe\" yon prezime manm gang Canaan, mouri anba men popilasyon nan Sodo, apre Lapolis Nasyonal Ayiti te mete l anba kòd.", "domain": "www.voanouvel.com", "date": "2025-11-09 20:30:30", "url": "https://www.voanouvel.com/a/8004819.html", "image_url": null, "xglm_generated_text_wo_prompt": "ontinue this article with similar tone."}
{"title": "Eliminatwa Mondyal U-17: 2 Ayisyen nan Top 10 Pi Fè Bèl Gòl Tounwa a,", "text": "Print 2 foubolè ayisyen nan top 10 pi bèl gòl ki te fèt nan eliminatwa mondyal U-17 yo pou rejyon Concacaf la, selon yon klasman Concacaf pibliye ayè jedi a. Franco Celestine ak Miguel Joseph, 2 ti Grenadye ki fè pati de seleksyyon U-17 la, kontinye ap fè pale de Ayiti, apre kalifikasyon peyi a pou mondyal U-17 yo ki gen pou fèt nan peyi Kata ane sa. Franco Celestine enskri 8èm pi bèl gòl tounwa a, selon sa concacaf revele. Pi bèl reyalizasyon konpetisyon an se zèv mitan teren ayisyen an, Miguel Joseph. Se kont ekip Gwatemala a, Ti Grenadye a te reyalize yon chedèv pou l te klouwe Gwatemala epi sele viktwa Grenadye yo apre yon manman penba li te lage nan kan an ! Yon mèvèy gòl, ki konfime plas Ayiti pami elit futbòl nan rejyon Concacaf la. Yon lòt bò, Ayisyen Cliford Gene se pi bon Goalkeeper tounwa a. Clifford Gene jwe 3 match, lo pa pran yon grenn gòl. Gadyen ayisyen an fè pati de ekip oubyen 11 ideyal eliminatwa yo.  ", "description": "2 foubolè ayisyen nan top 10 pi bèl gòl ki te fèt nan eliminatwa mondyal U-17 yo pou rejyon Concacaf la, selon yon klasman Concacaf pibliye ayè jedi a.", "domain": "www.voanouvel.com", "date": "2025-11-09 20:30:31", "url": "https://www.voanouvel.com/a/8003042.html", "image_url": null, "xglm_generated_text_wo_prompt": "ontinue this article with similar tone."}
{"title": "MSF Lanse yon Apèl Solidarite pou Ayiti ki ka Tonbe nan yon Kastastwòf Imanitè", "text": "Print Òganizasyon imanitè, Medsen San Fwontyè, lanse yon apèl bay kominote entènasyonal pou pran aksyon an ijans kont enserite a k ap vale teren an Ayiti, pou ede peyi a. Soti 24 fevriye pou rive 2 mas 2025, Medsen San Fwontyè akeyi 314 pasyan nan sant ijans ki sou Tijo a. 90 nan pasyan sa yo, se viktim dirèk de gwo debloyay ak ogmantasyon zak vyolans yo nan Pòtoprens, selon òganizasyon imanitè ki pwofite fè yon apèl solidarite pou Ayiti. Sant Taba a ki te gen 50 kabann pou moun ki viktim twoma, gen kounya 75 kabann. Depi anviwon 10 jou Lopital la plen kou ze ak malad. Medsen San Fwontyè bay swen oubyen trete twa fwa plis moun, jan li te konn fè an mwayèn ! Christophe Garnier, ki se chèf misyon MSF an Ayiti fè konnen \"Nivo kriz la pran la, depase kapasite repons MSF\". Imanitè a ki t ap pale ak Europa Press ajoute, si pa gen yon \"aksyon ijan\" ki pran, \"sitiyasyon an ka dejenere an kastastwòf imanitè\".  N ap fè sonje, zak vyolans yo nan zòn metwopolitèn Pòtoprens lan, fòse plis pase 42 mil moun kouri kite lakay yo, selon yon bilan OIM pibliye jedi 6 mas 2024 la ", "description": "Òganizasyon imanitè, Medsen San Fwontyè, lanse yon apèl bay kominote entènasyonal pou pran aksyon an ijans kont enserite a k ap vale teren an Ayiti, pou ede peyi a.", "domain": "www.voanouvel.com", "date": "2025-11-09 20:30:32", "url": "https://www.voanouvel.com/a/8002479.html", "image_url": null, "xglm_generated_text_wo_prompt": "ontinue this article with similar tone."}
{"title": "OIM: Plis Pase 42,000 Ayisyen Kouri Kite Kay yo Akoz Zak Vyolans Gang", "text": "Print Soti 14 fevriye pou rive 5 mas 2025, vyolans gwoup gang yo nan zòn metwopolitèn Pòtoprens lan fòse plis pase 42,000 moun kouri kite lakay yo. Dapre yon yon dènye bilan Òganizasyon Entènasyonal pou Migrasyon (OIM) mete deyò jodi 6 mas 2025 lan, nan anviwon twa semèn, zak briganday gang yo nan kapital la fòse yon total 42,538 abitan kouri kite katye yo. Se pi gwo deplasman masif nan zòn metwopolitèn Pòtoprens lan, selon sa OIM fè konnen. Ajans Nasyonzini an souliye, mwatye nan moun k ap kouri yo soti nan komin Dèlma, tandiske 44% nan deplase yo, soti Pòtoprens. Deplase yo soti nan plizyè komin nan depatman lwès la. Pòtoprens, Dèlma, Petyonvil elatriye. Majorite moun ki deplase yo al refijye yo kay yon pwòch yo, selon OIM ki souliye rès deplase yo al viv nan kan ki fèt pou sa. OIM ajoute, vag vyolans gwoup nèg ak zam yo fòse 9 sit, ki te gen ladan yo plis pase 18 mil moun, fèmen pòt yo. Sa ki vle di, anpil nan moun ki deplase yo se moun ki te kouri deja akoz atak gang yo.  Nouvo deplase sa yo vin ajoute sou plis pase yon milyon moun ki te kouri kite lakay yo pandan ane 2024 la, toujou akoz pwoblèm ensekirite a. ", "description": "Soti 14 fevriye pou rive 5 mas 2025, vyolans gwoup gang yo nan zòn metwopolitèn Pòtoprens lan fòse plis pase 42,000 moun kouri kite lakay yo.\nDapre yon yon dènye bilan Òganizasyon Entènasyonal pou Migrasyon (OIM) mete deyò jodi 6 mas 2025 lan, nan anviwon twa semèn, zak briganday gang yo nan...", "domain": "www.voanouvel.com", "date": "2025-11-09 20:30:33", "url": "https://www.voanouvel.com/a/8001734.html", "image_url": null, "xglm_generated_text_wo_prompt": "ontinue this article with similar tone."}
{"title": "Ayisyen ki Soti Tiki Retounen Volontèman ann Ayiti", "text": "Print Nan mitan yon kriz sekirite grav, 226 migran ayisyen retounen volontèman soti Latiki, madi 11 mas la. Ofis Nasyonal Migrasyon (ONM), ansanm ak Minis Afè Sosyal ak Travay la, resevwa yo nan Ayewopò Entènasyonal Toussaint Louverture. Minis Afè sosyal ak Travay la, Georges Wilber Franc, ansanm ak direktè jeneral ONM lan, Jean Negro Bonheur Delva, te prezan nan ayewopò entènasyonal Toussaint Louverture pou akeyi sitwayen ayisyen sa yo. Minis la fè konnen li sezi wè migran sa yo deside retounen nan peyi a malgre gwo kriz sekirite ki blayi sou li. Daprè Minis la, desizyon sa a voye yon mesaj klè bay otorite yo. Sou bò pa li, direktè jeneral ONM nan, Jean Negro Bonheur Delva, presize ke migran yo te chwazi retounen volontèman. Pou fasilite reyentegrasyon yo, yo te resevwa yon asistans finansye. Chak migran resevwa 15 000 goud, kote 10 000 goud soti nan ONM epi 5 000 goud soti nan Òganizasyon Entènasyonal pou Migrasyon (OIM). Vizibleman satisfè aprè yon fin foule sòl peyi Dayiti a, migran sa yo pat vle fè okenn deklarasyon nan mikro laprès. Nap souliyen, anplis èd finansye, migran yo te resevwa yon plat cho lè yo te debake. Direktè ONM nan pwomèt sipò sosyal pou ede yo reyentegre pi byen nan sosyete a. ", "description": "Nan mitan yon kriz sekirite grav, 226 migran ayisyen retounen volontèman soti Latiki, madi 11 mas la. Ofis Nasyonal Migrasyon (ONM), ansanm ak Minis Afè Sosyal ak Travay la, resevwa yo nan Ayewopò Entènasyonal Toussaint Louverture.", "domain": "www.voanouvel.com", "date": "2025-11-09 20:30:34", "url": "https://www.voanouvel.com/a/8008556.html", "image_url": null, "xglm_generated_text_wo_prompt": "Continue this article with similar tone."}
{"title": "Fritz Alphonse Jean Se Nouvo Prezidan KPT a", "text": "Print Fritz Alphonse Jean pran tèt Konsèy Prezidansyèl Tranzisyon (KPT) pandan yon seremoni envestiti ki fèt vandredi 7 mas nan Musseau. Nan yon kontèks sekirite kritik, li lanse yon apèl pou inite epi anonse mezi konkrè pou konbat gang ame yo. Seremoni envestiti Fritz Alphonse Jean kòm kowòdonatè Konsèy Prezidansyèl Tranzisyon (KPT) te dewoule vandredi 7 mas nan \"Villa d’Accueil\", Musseau. Wo diyitè Leta, reprezantan kò diplomatik yo ak Maria Isabel Salvador, ki se reprezantan Sekretè Jeneral Nasyonzini an, te prezan. Pandan diskou li, kowòdonatè sòtan an, Leslie Voltaire, te mete aksan sou lefèt ke pasasasyon pouvwa fèt nan respè youn pou lòt ak solidarite. Sepandan, li te eksprime enkyetid li sou sitiyasyon sekirite Ayiti ki ap deteryore, pandan li te raple kèk reyalizasyon pandan administrasyon li a. \"Chimen an plen ak obstak, men n’ap mete tout fòs nou nan travay la,\" se sa Fritz Alphonse Jean deklare nan kòmansman entèvansyon li. Li ensiste sou ijans sekiritè a, li fè konnen \"peyi a nan lagè\" epi li mande tout moun mete tèt ansanm pou fè fas ak sitiyasyon an. Nouvo prezidan KPT a anonse ke yon akò pral siyen byento ant Lame d Ayiti (FAD’H) ak Brigad Siveyans Zòn Pwoteje yo (BSAP) pou ranfòse lit kont gang ame yo. Plis pase 3 000 rekri pral resevwa fòmasyon ane sa a nan polis la ak FAD’H. Fritz Alphonse Jean fini diskou li an pandan li eksprime konpasyon li pou soufrans pèp ayisyen an fas ak vyolans lan. \"Pa gen plas pou divizyon,\" li ensiste, epi li lanse yon apèl pou tout sektè nan lavi nasyonal la mete men ansanm pou retabli lapè ak estabilite.  ", "description": "Fritz Alphonse Jean pran tèt Konsèy Prezidansyèl Tranzisyon (KPT) pandan yon seremoni envestiti ki fèt vandredi 7 mas nan Musseau. Nan yon kontèks sekirite kritik, li lanse yon apèl pou inite epi anonse mezi konkrè pou konbat gang ame yo.", "domain": "www.voanouvel.com", "date": "2025-11-09 20:30:35", "url": "https://www.voanouvel.com/a/8002856.html", "image_url": null, "xglm_generated_text_wo_prompt": "ontinue this article with similar tone. See all articles."}
{"title": "L’UNESCO Lanse yon Pwogram Sipò Psikososyal pou Jounalis ki Te Viktim Atak nan Lopital Jeneral la", "text": "Print L’UNESCO lanse yon pwogram sipò psikososyal pou jounalis ki viktim atak bandi yo te fè nan Lopital Jeneral 24 desanm 2024 la. Daprè reprezantan UNESCO an Ayiti, Eric Voli Bi, inisyativ sa a vle ede jounalis ki sibi chòk apre atak sa a. Òganizasyon an ap mete yon espas espesyal a dispozisyon yo pandan 2 mwa. Kolektif media an liy yo felisite UNESCO pou soutyen sa a ki enpòtan pou jounalis ki viktim yo. Se yon angagaman pou pwoteje sila yo ki chak jou pran risk pou enfome sosyete a. Robeste Dimanche te pwofite bay kek enfomasyon sou evolisyon jounalis ki te viktim e kap pran swen nan peyi Kiba kounye a.  Nan seremoni ouvèti a, Fritz Alphonse Jean eksprime solidarite li ak jounalis ki afekte yo epi li re-afime angajman Konsèy Prezidansyèl Tranzisyon an pou l retabli lapè epi konbat ensekirite a. Minis Jistis la, Patrick Pélissier, mete aksan sou nesesite pou laprès travay nan yon anviwònman ki an sekirite. UNESCO ak otorite ayisyen yo mete devan nesesite pou yo pwoteje libète laprès epi asire sekirite jounalis yo, nan yon peyi kote ensekirite rete yon gwo defi. ", "description": "L’UNESCO lanse yon pwogram sipò psikososyal pou jounalis ki viktim atak bandi yo te fè nan Lopital Jeneral 24 desanm 2024 la.", "domain": "www.voanouvel.com", "date": "2025-11-09 20:30:37", "url": "https://www.voanouvel.com/a/7979732.html", "image_url": null, "xglm_generated_text_wo_prompt": "ontinue this article with similar tone."}
{"title": "Minis Sante a Sou Ban Touch la Aprè Atak Bandi yo sou Lopital Jeneral", "text": "Print Konsèy Prezidansyèl la revoke Dr Duckenson Lorthé BLEMA nan tèt ministè sante a. Daprè Frantz Duval, redaktè an chèf jounal Le Nouvelliste, ki site yon sous nan Konsèy Prezidansyèl la jodi mèkredi 26 desanm 2024 la, Patrick Pélissier ap jwe wòl minis sante a annatandan yo nome yon lòt minis pou ranplase Duckenson Lorthe Blema nan tèt ministè a. Desizyon sa a vini aprè atak bandi yo te fè sou lopital jeneral « ansyen minis » Blema te chwazi relouvri jou lendi 24 desanm nan. Atak sa lakoz : 2 jounalis ak yon polisye mouri; 9 moun blese pami yo 7 jounalis, laplipa nan jounalis sa yo blese grav. Patrick Pélissier se aktyèl minis jistis ak sekirite piblik. Nan moman atik sa a ap ekri a poko gen okenn piblikasyon ofisyèl sou revokasyon Duckenson Lorthe Blema, bò kote otorite yo. ", "description": "Konsèy Prezidansyèl la revoke Dr Duckenson Lorthé BLEMA nan tèt ministè sante a.", "domain": "www.voanouvel.com", "date": "2025-11-09 20:30:38", "url": "https://www.voanouvel.com/a/7914969.html", "image_url": null, "xglm_generated_text_wo_prompt": "Continue this article with similar tone."}
{"title": "Washington Retounen Dènye Migran ki te nan Guantanamo yo Louisiana", "text": "Print Etazini voye tounen soti nan baz li nan Guantanamo, Kiba, 40 dènye migran ki te nan detansyon, pou mennen yo nan Eta Louisiana (sidès peyi a), daprè sa yon responsab nan Ministè Defans lan anonse mèkredi. \"Mwen ka konfime 40 (migran yo) te voye pa avyon nan Louisiana madi,\" responsab ameriken an deklare, san l pa bay detay sou rezon depòtasyon an ni si yo mete yo nan detansyon nan eta sa a. Administrasyon Donald Trump lan, ki lanse yon gwo ofansiv kont imigrasyon, te anonse an janvye yon plan chokan pou agrandi yon gwo sant detansyon pou 30,000 migran nan Guantanamo, yon anklav ameriken sou zile Kiba. Sant detansyon sa a deja egziste, men prezidan ameriken an vle mete li \"nan kapasite maksimòm\". Li separe ak prizon militè a, ki te louvri apre atak 11 Septanm 2001 yo, kote yo toujou kenbe 15 prizonye. Jiska kounye a, plis pase 200 migran te plase tanporèman nan sant detansyon sa a. Depi Donald Trump retounen nan Mezon Blanch lan an janvye, administrasyon li an mete aksan sou depòtasyon imigran san papye yo, sitou atravè vòl militè, e pou kèk ladan yo, li voye yo Guantanamo. Pandan kanpay elektoral li, lidè repibliken an te akize migran yo kòm \"kriminèl\" ki \"ap pwazonnen san\" Etazini epi li te pwomèt pou l mennen \"pi gwo operasyon depòtasyon nan istwa peyi a\". ", "description": "Etazini voye tounen soti nan baz li nan Guantanamo, Kiba, 40 dènye migran ki te nan detansyon, pou mennen yo nan Eta Louisiana (sidès peyi a), daprè sa yon responsab nan Ministè Defans lan anonse mèkredi.", "domain": "www.voanouvel.com", "date": "2025-11-09 20:30:39", "url": "https://www.voanouvel.com/a/8009652.html", "image_url": null, "xglm_generated_text_wo_prompt": "Continue this article with similar tone."}
{"title": "Yon Franko-Ameriken nan Prizon Venezyela Depi 2 mwa", "text": "Print Lucas Hunter, yon Franko-Ameriken 37 lane, nan prizon nan peyi Venezyela depi kòmansman mwa janvye a, daprè sa sè li Sophie te di AFP mèkredi. Sophie te vwayaje Washington pou pale ak otorite ameriken yo, ki di detansyon li a \"enjis\". \"Li pa fè anyen mal, li pa yon militan politik, li pa gen okenn afilyasyon militè... Li te jis nan move plas nan move moman,\" se sa sè a eksplike sou frè li, ki bloke nan yon sitiyasyon diplomatik konplike. \"Nou pa gen okenn prèv li vivan,\" sè a di ak kè sere. \"Ni otorite fransè, ni otorite ameriken yo pa konnen kote Lucas ye.\" Dapre sa fanmi li rakonte, ajan venezelyen yo te arete l 7 janvye sou fwontyè Kolonbi ak Venezyela pandan li tap vwayaje pou fè kaytsèf (Kitesurf). Lucas Hunter pa t reyalize li te apwoche fwontyè a epi, lè li remake sa, li eseye fè bak pou li ale, men ajan fwontyè venezyelyen yo te travèse an Kolonbi pou arete l, daprè sa fanmi an ekri sou sit entènèt yo mete sou pye pou mande liberasyon li. Yon jou aprè arestasyon li, li te voye yon mesaj pou di li espere yo libere l byento. \"Epi depi lè sa, nou pa gen okenn nouvèl,\" Sophie esplike. Semenn pase a, li aprann frè li sou yon lis kèk Ameriken Washington konsidere kòm \"detni enjisteman\" nan Venezyela. Otorite Depatman Deta li te rankontre mèkredi \"ap travay seryezman sou ka a,\" li di. Lucas Hunter, ki travay nan finans nan Lond, te vize paske li gen yon paspò ameriken, daprè sa sè li kwè. Pou li, arestasyon sa a \"politik\". ", "description": "Lucas Hunter, yon Franko-Ameriken 37 lane, nan prizon nan peyi Venezyela depi kòmansman mwa janvye a, daprè sa sè li Sophie te di AFP mèkredi.", "domain": "www.voanouvel.com", "date": "2025-11-09 20:30:41", "url": "https://www.voanouvel.com/a/8009630.html", "image_url": null, "xglm_generated_text_wo_prompt": "Continue this article with similar tone."}
{"title": "Daprè Kremlin: Yon Trèv Tanporè Ka Bay Ikrèn \"yon Soulajman\"", "text": "Print Trèv pou 30 jou nan Ikrèn, prezidan ameriken Donald Trump pwopoze, ta bay lame Ikrenyen an \"yon soulajman\" pandan li an difikilte sou fwon an, daprè sa konseye diplomatik Vladimir Putin lan te denonse jedi. \"Sa pa anyen lòt pase yon soulajman tanporè pou militè Ikrenyen yo, pa plis,\" se sa Iouri Ouchakov deklare nan yon entèvyou sou televizyon Ris la, pandan li ajoute prezidan Ris la \"pwobableman\" ap pale sou sijè a jedi. Li fè konnen li te deja eksplike pozisyon Larisi bay konseye sekirite nasyonal ameriken an, Mike Waltz, nan yon apèl mèkredi, kote li fè konprann nenpòt solisyon pou konfli a dwe \"pran an konsiderasyon enterè\" ak \"preyokipasyon\" Moskou. ", "description": "Trèv pou 30 jou nan Ikrèn, prezidan ameriken Donald Trump pwopoze, ta bay lame Ikrenyen an \"yon soulajman\" pandan li an difikilte sou fwon an, daprè sa konseye diplomatik Vladimir Putin lan te denonse jedi.", "domain": "www.voanouvel.com", "date": "2025-11-09 20:30:42", "url": "https://www.voanouvel.com/a/8009611.html", "image_url": null, "xglm_generated_text_wo_prompt": "Continue this article with similar tone."}
{"title": "Meksik Di Pap Gen Reprezay Kounye a Kont Taks Ladwàn Ameriken Mete Sou Asye ak Aliminyòm li yo", "text": "Print Prezidan Meksiken an, Claudia Scheinbaum, di mèkredi li ap tann jiska 2 avril pou konsidere mezi resipwòk kont taks ladwàn ameriken sou asye ak aliminyòm ki antre an aplikasyon mèkredi sa a. \"Nou pral tann jiska 2 avril pou wè si nou dwe pran mezi nan kad menm resipwosite ak gouvènman ameriken an,\" madam Scheinbaum deklare pandan konferans laprès tradisyonèl li. Prezidan ameriken an te ranvwaye jiska 2 avril menas li te fè pou l enpoze taks sou tout enpòtasyon ki soti Meksik apre li te gen yon konvèsasyon ak madam Scheinbaum nan kòmansman mwa mas la. ", "description": "Prezidan Meksiken an, Claudia Scheinbaum, di mèkredi li ap tann jiska 2 avril pou konsidere mezi resipwòk kont taks ladwàn ameriken sou asye ak aliminyòm ki antre an aplikasyon mèkredi sa a.", "domain": "www.voanouvel.com", "date": "2025-11-09 20:30:43", "url": "https://www.voanouvel.com/a/8009607.html", "image_url": null, "xglm_generated_text_wo_prompt": "Continue this article with similar tone."}
{"title": "G7: Rubio Rankontre Tokay Kanadyen li Joly", "text": "Print Sekretè Deta Ameriken an Marco Rubio rankontre ak tokay Kanadyen li Melanie Joly jedi 13 mas 2025 la, pandan pi gwo ofisyèl ameriken vizite Kanada depi menas Prezidan Donald Trump, ki fè lagè komèsyal ak efò pou yon seselfe an Ikrèn nan sant diskisyon Gwoup G7 la. Kanada, ki pa prezide reyinyon G7 la, ap resevwa minis afè etranjè yo pou 3 jou negosyasyon nan yon otèl riral ki chita sou rivyè Saint-Laurent nan Quebec, anba nèj. Malgre G7 la te toujou ini, sa pa anpeche li souke depi Trump retounen sou sèn entènasyonal la, li ralanti alye li yo ak tarif komèsyal sevè epi eseye ralye Larisi. Anvan reyinyon an, Joly ak Rubio te chita pou yon diskisyon prive, kote yo te bay lanmen devan drapo de peyi yo ki te a menm nivo. Yo pa t reponn kesyon jounalis yo. Rubio defann pozisyon Trump la men li di li pa gen entansyon diskite sou zafè Kanada nan G7 la. Li te rive nan Kanada apre li te pase Jeddah, Arabi Saoudit, kote Ikrèn te aksepte pwopozisyon Etazini pou yon seselfe 30 jou ak Larisi. G7 la divize sou dosye Ikrèn lan Rubio vle pouse G7 la pou adopte yon deklarasyon ki pa twò kont Larisi. Men tout lòt peyi G7 yo pa dakò e yap chèche yon fòmil ki ka mete tout moun dako, tankou sipòte seselfe a. Minis Afè Etranjè Britanik la David Lammy mete aksan sou nesesite pou G7 la mete Ikrèn nan pi bon pozisyon pou yon lapè jis e ki ap dire lontan. ", "description": "Sekretè Deta Ameriken an Marco Rubio rankontre ak tokay Kanadyen li Melanie Joly jedi 13 mas 2025 la, pandan pi gwo ofisyèl ameriken vizite Kanada depi menas Prezidan Donald Trump, ki fè lagè komèsyal ak efò pou yon seselfe an Ikrèn nan sant diskisyon Gwoup G7 la.", "domain": "www.voanouvel.com", "date": "2025-11-09 20:30:44", "url": "https://www.voanouvel.com/a/8009591.html", "image_url": null, "xglm_generated_text_wo_prompt": "Continue this article with similar tone."}
{"title": "Trump Menase Pou l Mete 200% Taks sou Chanpay ak Diven Fransè ak Ewòp", "text": "Print Jedi 13 mas 2025 la, Prezidan Donald Trump menase Lafrans ak Inyon Ewopeyen pou enpoze 200% dwa ladwàn sou chanpay, diven ak lòt alkòl yo si Inyon Ewopeyen pa retire tarif 50% li pare pou mete sou wiski Ameriken yo. Inyon Ewopeyen anonse dwa ladwàn sou yon seri pwodwi ameriken yè Mèkredi a tankou, wiski, motosiklèt ak bato yo, an revanj pou 25% tarif ki te antre an vigè menm jou a sou asye ak aliminyòm. Yo ta dwe antre ann aplikasyon apati premye Avril, yon jou anvan tarif \"resipwòk\" Prezidan Donald Trump vle a. \"Inyon Ewopeyen, youn nan otorite ki pi abizif ak ostil nan mond lan sou zafè taks ak dwa ladwàn, (...) te jis enpoze 50% taks sou wiski. Si taks sa yo pa wetire imedyatman, Etazini pral byen vit enpoze 200% taks sou tout diven, chanpay ak pwodwi alkolize ki soti Lafrans ak lòt peyi ki nan Inyon Ewopeyen\", se sa Prezidan Trump te ekri sou rezo sosyal li, Truth Social. Li pwofite akize, yon lòt fwa ankò, blòk ewopeyen an ki \"kreye ak sèl objektif pou pran avantaj sou Etazini.\" Anons Komisyon Ewopeyen sou dwa ladwàn yo \"fò men egal\" sou yon seri pwodwi enpòte ki soti Etazini enkyete pwodiktè alkòl Ewopeyen yo. Apre sa, yo mande Inyon Ewopeyen ak Etazini pou kite sektè yo \"lwen diskisyon yo\", yon demann klèman Mezon Blanch meprize. “Spirits Europe”, gwoup Ewopeyen endistri a, te di, anvan anons Jedi Donald Trump la, li te \"pwofondman desi\" epi \"ekstrèman konsène\" pou wè taks Ewopeyen yo sou Wiski Ameriken yo \"kòm yon pati nan yon lagè sou asye ak aliminyòm, ki pa gen rapò\" ak sektè sa a. \"Anons sa a vini nan yon moman patikilyèman difisil pou sektè alkòl la, nan yon kontèks tansyon jeopolitik ak yon ralentisman nan anpil mache kle, dapre sa\" òganizasyon an te di nan yon kominike. ", "description": "Jedi 13 mas 2025 la, Prezidan Donald Trump menase Lafrans ak Inyon Ewopeyen pou enpoze 200% dwa ladwàn sou chanpay, diven ak lòt alkòl yo si Inyon Ewopeyen pa retire tarif 50% li pare pou mete sou wiski Ameriken yo.", "domain": "www.voanouvel.com", "date": "2025-11-09 20:30:46", "url": "https://www.voanouvel.com/a/8009582.html", "image_url": null, "xglm_generated_text_wo_prompt": "Continue this article with similar tone."}
{"title": "Meksik Adopte yon Lwa Kont Enjerans", "text": "Print Ranfòse souvrènte ak pini enjerans: Meksik adopte yon nouvo refòm nan Konstitisyon li madi an repons a desizyon Prezidan Ameriken Donald Trump pou mete sis katèl meksiken sou yon lis òganizasyon \"teworis\". Avèk 417 vòt pou ak 36 kont, Chanm Depite yo te adopte lajman inisyativ konstitisyonèl la, ki te anonse pa prezidan de goch la Claudia Sheinbaum 20 fevriye, apre anons prezidan ameriken an. Meksik pap aksepte okenn \"envazyon\" ameriken sou pretèks lit kont trafik dwòg, li te avèti lè sa a. \"Meksik, nan okenn sikonstans, pap aksepte entèvansyon, entèferans oswa nenpòt lòt aksyon ki sòti nan peyi etranje ki ta atake entegrite, endepandans ak souvrènte nasyon an,\" dapre tèks la ki te adopte. \"Pi gwo pinisyon posib\" ak yon \"detansyon preventiv\" pral aplike pou nenpòt etranje k ap fè aktivite espyonaj san apwobasyon gouvènman an nan kad akò kolaborasyon. Refòm nan, ki modifye de atik nan Konstitisyon an, te deja apwouve pa Sena a 26 fevriye. Tèks la dwe kounye a apwouve pa kongrè 17 nan 32 eta yo. Trafik dwòg, espesyalman fentanyl mòtèl, nan direksyon teritwa ameriken an, se prensipal agiman Donald Trump pou menase Meksik ak Kanada pou takse enpòtasyon yo a 25%, malgre akò komès lib Nò Ameriken an. Prezidan Repibliken an te ranvwaye sanksyon sa yo de fwa, malgre li ensiste sou antre yo an fòs apati 2 avril. Prezidan Sheinbaum fè konnen li gen konfyans menas sa a pap aplike kont Meksik. 28 fevriye, nan yon jès koperasyon, gouvènman meksiken an te livre 29 chèf katèl dwòg prezime bay Etazini, ladan yo Rafael Caro Quintero, yo t ap chèche pou asasina yon ajan DEA.  ", "description": "Ranfòse souvrènte ak pini enjerans: Meksik adopte yon nouvo refòm nan Konstitisyon li madi an repons a desizyon Prezidan Ameriken Donald Trump pou mete sis katèl meksiken sou yon lis òganizasyon \"teworis\".", "domain": "www.voanouvel.com", "date": "2025-11-09 20:30:47", "url": "https://www.voanouvel.com/a/8008545.html", "image_url": null, "xglm_generated_text_wo_prompt": "ontinue this article with similar tone."}
{"title": "Petwòl: Maduro Roule \"Tapi Wouj\" Pou Tout Envestisè Etranje", "text": "Print Prezidan Venezyelyen an, Nicolas Maduro, deklare madi 11 mas 2025 la peyi li ouvè a nenpòt envestisman etranje nan rezèv petwòl li yo, apre Etazini revoke lisans Chevron an. Desizyon ameriken an pou mete fen nan lisans Chevron, ki dwe likide operasyon li yo nan peyi a anvan 3 avril, te prezante pa prezidan ameriken an, Donald Trump, kòm yon repons a rezilta eleksyon prezidansyèl nan mwa jiyè pase a, yo te konsidere kòm ilegal. Venezyela \"ouvè a tout envestisman etranje nan petwòl, gaz, petwochimi ak rafinaj,\" se sa prezidan Nicolas Maduro te fè konnen madi. \"Sa ki vle vini travay avèk nou, pòt la louvri, tapi wouj, n ap anbrase w ak anpil afeksyon,\" li te ajoute. Malgre yo revoke lisans Chevron, Maduro te endike \"tout jizman petwòl peyi a ap kontinye pwodwi,\" san bay plis detay. ", "description": "Prezidan Venezyelyen an, Nicolas Maduro, deklare madi 11 mas 2025 la peyi li ouvè a nenpòt envestisman etranje nan rezèv petwòl li yo, apre Etazini revoke lisans Chevron an.", "domain": "www.voanouvel.com", "date": "2025-11-09 20:30:48", "url": "https://www.voanouvel.com/a/8008542.html", "image_url": null, "xglm_generated_text_wo_prompt": "Continue this article with similar tone."}
{"title": "Inyon Ewopeyèn Riposte Fas Ak Mezi Komèsyal Trump yo", "text": "Print BRISÈL (AP) — Inyon Ewopeyèn te anonse pwòp mezi li yo, li di yo pral antre an fòs apati premye avril, apre administrasyon Trump lan ofisyèlman ogmante tarif sou tout enpòtasyon asye ak aliminyòm pou rive nan 25%. Prezidan Komisyon Ewopeyen an, Ursula von der Leyen, te di nan Mèkredi pandan Etazini \"ap aplike tarif ki vo 28 milya dola, nou ap reponn ak lòt mezi ki vo 26 milya ewo,\" oswa anviwon 28 milya dola. Komisyon an jere konfli komèsyal ak komès nan non 27 peyi manm yo. Von der Leyen te di Inyon Ewopeyèn an \"ap toujou rete ouvè pou negosyasyon.\" Grann Bretay, ki pa fè pati Inyon Ewopeyèn an, nan menm tan an te di li pap enpoze pwòp mezi pou riposte kont Etazini.  ", "description": "BRISÈL (AP) — Inyon Ewopeyèn te anonse pwòp mezi li yo, li di yo pral antre an fòs apati premye avril, apre administrasyon Trump lan ofisyèlman ogmante tarif sou tout enpòtasyon asye ak aliminyòm pou rive nan 25%.", "domain": "www.voanouvel.com", "date": "2025-11-09 20:30:49", "url": "https://www.voanouvel.com/a/8008540.html", "image_url": null, "xglm_generated_text_wo_prompt": "ontinue this article with similar tone. Continue this article with similar tone."}
{"title": "Trump Fè Pwomosyon Tesla nan Mezon Blanch", "text": "Print Mezon Blanch te tounen yon konsesyonè Tesla tanporè madi, sou inisyativ Donald Trump, ki te montre piblikman sipò li pou alye li Elon Musk, patwon konpayi an.\n\"Yo pa ka pini l poutèt li se yon patriyòt.\" Deklarasyon prezidan ameriken an pandan li te kanpe ak milyadè a ak pitit gason li, devan senk machin mak Tesla, ak pami yo yon \"Cybertruck\" ki fasil pou rekonèt akòz aparans fitiris li. Prezidan repibliken 78 lane a di, \"Map achte youn\" paske se \"yon bon pwodwi\" epi paske yo trete Elon Musk \"yon fason ki pa jis ditou.\" Li pale konsa nan yon moman kote aksyon Tesla ap soufri sou mache labous la epi lavant konpayi an an bès. Antreprenè a, ki ap kontinye atake biwokrasi federal la epi boulvèse Washington, te monte nan machin Trump te chwazi a, yon Tesla wouj Modèl S. Pa gen rabè Donald Trump, ki te di l ap peye ak chèk, te tou presize li \"pa gen otorizasyon pou l kondwi paske li pa pran volan depi lontan,\" epi li ajoute machin nan pral disponib pou anplwaye li yo nan Mezon Blanch. Li te deklare tou, sou yon ton blag, li pap mande rabè nan men moun ki pi gwo donatè kanpay li a. Men, sou yon ton pi serye, li te avèti moun ki ta vandalize machin Tesla yo : \"N ap bare nou, epi n ap sere boulon nou.\" Elon Musk, bò kote pa l, te deklare, \"kòm yon siy konfyans nan peyi Etazini, Tesla (pral) double pwodiksyon machin li nan peyi a nan dezan k ap vini yo.\"  ", "description": "Mezon Blanch te tounen yon konsesyonè Tesla tanporè madi, sou inisyativ Donald Trump, ki te montre piblikman sipò li pou alye li Elon Musk, patwon konpayi an.\n\"Yo pa ka pini l poutèt li se yon patriyòt.\"", "domain": "www.voanouvel.com", "date": "2025-11-09 20:30:51", "url": "https://www.voanouvel.com/a/8008186.html", "image_url": null, "xglm_generated_text_wo_prompt": "ontinue this article with similar tone."}
{"title": "Etazini Deplwaye 600 Militè Adisyonèl Sou Fwontyè Li Pataje ak Meksik la", "text": "Print Etazini ap deplwaye sou fwontyè li pataje ak Meksik 600 militè adisyonèl dapre anons Lame Amerikèn fè yè Madi a. Desizyon sa a rive nan moman administrasyon Trump la ap ranfòse mezi pou l lite kont imigrasyon klandestin. Anviwon 40 pami militè yo se analis ransèyman pou Kò Aviyasyon, e 590 lòt yo se enjenyè pou lame a dapre detay ki soti nan kòmandman militè ameriken pou Amerik di Nò (Northcom). Kantite total militè k ap deplwaye sou fwontyè Etazini pataje ak Meksik ap rive nan anviwon 9.600, dapre Northcom. ", "description": "Etazini ap deplwaye sou fwontyè li pataje ak Meksik 600 militè adisyonèl dapre anons Lame Amerikèn fè yè Madi a.", "domain": "www.voanouvel.com", "date": "2025-11-09 20:30:52", "url": "https://www.voanouvel.com/a/8008132.html", "image_url": null, "xglm_generated_text_wo_prompt": "Continue this article with similar tone."}
{"title": "Depatman Edikasyon Vle Revoke Mwatye Nan Anplwaye l Yo", "text": "Print Depatman Edikasyon planifye pou l revoke plis pase 1,300 anplwaye nan kad yon efò pou redwi kantite anplwaye ministè a rive nan mwatye, yon avangou nan plan Prezidan Donald Trump pou demantle depatman sa a. Fonksyonè nan ministè a te anonse rediksyon yo madi, sa ki kreye dout sou kapasite enstitisyon an pou l kontinye travay jan sa te konn fèt avan. Administrasyon Trump la te deja voye anpil anplwaye ale, swa li te ofri yo lajan pou yo pran retrèt anvan lè, swa li te revoke moun ki te sou pwobasyon yo. Apre seri revokasyon madi a, responsab Edikasyon nasyonal yo di efektif ministè a pral apeprè mwatye nan 4 mil 100 anplwaye li te genyen anvan sa. ", "description": "Depatman Edikasyon planifye pou l revoke plis pase 1,300 anplwaye nan kad yon efò pou redwi kantite anplwaye ministè a rive nan mwatye, yon avangou nan plan Prezidan Donald Trump pou demantle depatman sa a.", "domain": "www.voanouvel.com", "date": "2025-11-09 20:30:53", "url": "https://www.voanouvel.com/a/8008119.html", "image_url": null, "xglm_generated_text_wo_prompt": "Continue this article with similar tone."}
{"title": "Trump di Gouvènman an ta Ka Fèmen, men li Espere Evite sa", "text": "Print Prezidan ameriken an, Donald Trump, deklare dimanch yon fèmti gouvènman an \"ta ka rive\" si Chanm Depite a pa ka rasanble ase vwa pou pase yon lwa finans tanporè, men li rete optimis mezi a ap apwouve. \"Sa ta ka rive. Sa pa ta dwe rive, epi li pwobableman p ap rive. Mwen panse CR la [rezolisyon pwovizwa a] pral pase. N ap wè.\" Se sa Trump te di lè repòtè yo te mande l si gouvènman an pral fèmen semèn sa a lè lajan bidjè a kaba 14 mas. Li t ap pale de yon rezolisyon ki ta finanse gouvènman an nan menm nivo sa ye kounye a, pou tout rès ane fiskal 2025 la, k ap bout 30 septanm. Repibliken yo, ki gen kontwòl Chanm Depite a, te revele yon pwojè-lwa tanporè pou 6 mwa, samdi, epi yo konte vote sou li madi. Samdi, Trump te eksprime sipò li pou rezolisyon an epi li te ankouraje lòt Repibliken yo vote pou li. \"Tout Repibliken ta dwe vote (Tanpri!) WI semèn pwochèn.\" Se sa Trump te ekri sou rezo sosyal li samdi. \"Gen gwo bagay ki pral vini pou Lamerik, epi m ap mande nou tout pou n ban nou kèk mwa pou mennen nou jiska septanm, konsa nou ka kontinye mete lòd nan finans peyi a.\" Sipò li pou lwa finans la ankouraje kèk Repibliken radikal ki te vote kont yon rezolisyon menm jan an anvan sa, yon obstak enpòtan nan Chanm nan kote Prezidan Mike Johnson ap dirije ak yon ti majorite 218 repibliken kont 214 demokrat. ", "description": "Prezidan ameriken an, Donald Trump, deklare dimanch yon fèmti gouvènman an \"ta ka rive\" si Chanm Depite a pa ka rasanble ase vwa pou pase yon lwa finans tanporè, men li rete optimis mezi a ap apwouve.", "domain": "www.voanouvel.com", "date": "2025-11-09 20:30:54", "url": "https://www.voanouvel.com/a/8005781.html", "image_url": null, "xglm_generated_text_wo_prompt": "Continue this article with similar tone."}
{"title": "Zelensky di, Ikrèn Vle Lapè, yon Jou Anvan Vegosyasyon ak Etazini", "text": "Print Ikrèn vle lapè, epi Larisi se \"sèl rezon ki fè lagè a kontinye,\" dapre sa prezidan ikrenyen an, Volodymyr Zelensky, deklare lendi, yon jou anvan kèk negosyasyon ki ka gen anpil enpòtans nan Arabi Saoudit. Dirijan ikrenyen an ekri sou Telegram : \"Ikrèn ap chèche lapè depi premye segond lagè a kòmanse, epi nou toujou di sèl rezon ki fè lagè a kontinye, se Larisi.\" Deklarasyon sa a vini pandan M. Zelensky ap tann lendi nan Arabi Saoudit, kote yon delegasyon ikrenyen pral rankontre madi ak yon ekip ameriken sou fason pou yo mete fen nan lagè a ant Ikrèn ak Larisi. Moskou te anvayi vwazen li a sa gen plis pase twa zan. Reyinyon madi a ta dwe premye fwa otorite ikrenyen ak ameriken yo rankontre depi vizit Volodymyr Zelensky te fè nan Mezon Blanch fen fevriye a, vizit ki te tounen yon diskisyon byen chofe. Depi lè sa a, Washington kanpe èd militè li ak pataj enfòmasyon li yo, li di li vle fòse Ikrèn aksepte diskite sou sispansyon ostilite yo. ", "description": "Ikrèn vle lapè, epi Larisi se \"sèl rezon ki fè lagè a kontinye,\" dapre sa prezidan ikrenyen an, Volodymyr Zelensky, deklare lendi, yon jou anvan kèk negosyasyon ki ka gen anpil enpòtans nan Arabi Saoudit.", "domain": "www.voanouvel.com", "date": "2025-11-09 20:30:55", "url": "https://www.voanouvel.com/a/8005772.html", "image_url": null, "xglm_generated_text_wo_prompt": "Continue this article with similar tone."}
{"title": "Netanyahu nan Tribinal Pou Temwaye nan yon Dosye Koripsyon", "text": "Premye Minis Izrayèl la, Benjamin Netanyahu, rive nan tribinal Tel-Aviv pou l temwaye nan jijman li pou koripsyon. Netanyahu anba akizasyon pou koripsyon, fwod, ak abi konfyans nan twa dosye diferan, sa ki fè l vin premye Premye minis an fonksyon nan peyi a ki sibi yon jijman penal. Madi, pou premye fwa, yo te tande l nan jijman li pou koripsyon. Netanyahu te deklare akizasyon yo \"ridikil\". Nan depozisyon li, li te di: \"Pa gen koripsyon, pa gen fwod. Sa jis ridikil.\" Apre sa, li te pase yon pati nan tan li ap kritike medya yo. Odyans sa a make rekòmansman pwosè a ki te tanmen nan mwa me 2020, men ki te sispann akòz lagè a nan Gaza. Netanyahu te mande plizyè fwa pou yo repouse dat pwosè a, akoz lagè ki te eklate apre atak mouvman islamis palestinyen Hamas la te lanse sou Izrayèl 7 oktòb 2023. Lagè a toujou ap kontinye. Pandan odyans madi a, Netanyahu te reponn akizasyon ak temwayaj ki te fèt sou li, sitou temwayaj kèk ansyen kolaboratè l. Devan tribinal Tel-Aviv la, sipòtè li yo t ap chante : \"Netanyahu, pèp la dèyè w!\" Pandan tan sa a, opozan li yo, ki ap manifeste kont li depi plizyè mwa, t ap rele: \"Prizon pou Bibi!\" – \"Bibi\" se ti non Netanyahu. Lè yo te mande l ki jan li santi li fas ak akizasyon yo, li te reponn : \"Di se yon gout dlo nan lanmè ta egzajere, men mwen okipe ak kesyon ki pi enpòtan nan nivo mondyal.\" Plizyè depite ki fè pati kowalisyon gouvènmantal li a te asiste odyans la, ki te fèt nan yon sal anba tè. Pou rezon sekirite, pwosè a te deplase soti Jerizalèm pou ale Tel-Aviv. Administrasyon Trump la deklare Madi 12 mas la li pral leve tou suit sispansyon asistans militè pou Ikrèn ak pataj ransèyman ak Kyiv. Anons la vini yon semèn apre Etazini te enpoze mezi pou fòse Prezidan Ikrenyen Volodymyr Zelenskyy tanmen chita tande pou mete fen nan lagè a ak fos Ris yo. Yon deklarasyon administrasyon an te pibliye pandan chita tande ant Ikrèn ak Etazini nan Arabi Saoudit. Ikrèn di tou li ouvè pou l ta obsève yon seselfe 30 jou nan lagè ak Larisi si Kremlen an dakò. No media source currently available Yon rankont wo nivo ant Etazini ak Ikrèn gen dewoule nan Arabi Sawoudit nan jefò pou mete fen nan gè Ikrèn Larisi-a. No media source currently available Yon negosyatè sou kesyon otaj nan administrasyon Trump lan di dènye reyinyon li te genyen ak reprezantan gwoup Hamas la, yon gwoup Etazini klase kòm gwoup teworis, te \"itil.\" Diskisyon yo te konsantre sou liberasyon yon otaj Ameriken-Izraelyen Hamas kenbe. Yon aktivis Palestinyen renome ki te ede dirije manifestasyon ki te dewoule nan sezon prentan ane pase a nan Inivèsite Columbia anba kòd apre ajan imigrasyon federal Etazini arete l. Avoka Mahmour Khalil di yo arete l nan apatman li ki sitye tou pre inivèsite a. Ajan yo te di l yap egzekite lòd Depatman Deta pase pou revoke green card li (kat vèt ki akòde moun rezidans pèmanan Ozetazini). Khalil, ki gradye nan mwad Desanm nan jwenn arestasyon li apre ajan ICE yo te debake lakay li, yo kenbe l nan yon sant detansyon nan New Jerze. Madanm misye ki ansent 8 mwa, di otorite yo pat esplike poukisa yo tap arete l. Yon pòtpawòl Depatman Sekirite Nasyonal la konfime arestasyon Khalil. Yo dekri l tankou yon aksyon ki apiye dekre Prezidan Trump pase ki entedi zak anti-Juif. Sekretè Deta ameriken an, Marco Rubio, sou wout pou l al Arabi Saoudit dimanch pou l patisipe nan yon chita pale semèn sa a ak tokay Ikrenyen li , kèk jou apre Prezidan Donald Trump te pran desizyon pou l sispann èd militè pou Kiev. Chèf diplomasi Ameriken an pral nan Jeddah soti Lendi pou rive Mèkredi pou \"travay sou objektif prezidan (Trump) pou negosye pou mete fen nan lagè ant Larisi ak Ikrèn\", dapre sa Depatman Deta a di nan yon nòt pou laprès. Prezidan Ikrenyen an Vladimir Zelensky te anonse tou ke li ta pral Jeddah, menm jan ak anvwaye Ameriken Mwayen Oryan an Steve Witkoff. Donald Trump te di repòtè yo dimanch aswè abò avyon prezidansyèl Air Force One la \"Nou pral fè anpil pwogrè. Mwen panse sa ap fèt semèn sa a\"nan dosye Lagè Ikrèn nan. Lame peyi Izrayèl anonse lendi li te frape yon bato sispèk ki te toupre vil kotyè Khan Younès nan sid Gaza, paske selon li, batiman sa a te menase sekirite zòn nan. Lame a deklare nan yon kominike : \"Nou te frape pi bonè jodi lendi a yon bato-a-motè sispèk ki te toupre kòt nò Khan Younès, ki t ap vyole restriksyon sekirite yo epi ki te reprezante yon menas.\" Lame a ajoute li te tire kout zam sou de sispèk ki t ap pwoche pre sòlda li yo nan sid Gaza.  Sekretè Deta Ameriken Marco Rubio te di Samdi 1 mas la li te siyen pou voye anviwon $4 milya èd militè bay Izrayèl la. Nan yon deklarasyon tou kout, Rubio raple ke yon anbago pasyèl sou zam ansyen Prezidan Joe Biden te enpoze te leve. \"Mwen te siyen yon deklarasyon... pou akselere livrezon apeprè $4 milya èd militè bay Izrayèl \" . Almay eksprime vandredi enkyetid li sou operasyon lame Izrayèl ap mennen nan twa kan refijye palestinyen nan nò Sijòdani, e li mande pou yo \" pwoteje sivil yo pi byen \" epi \"garanti retou yo pi vit posib.\" \"Nou mande gouvènman Izrayelyen an pou l pi byen pwoteje sivil yo ak enfrastrikti sivil yo pandan operasyon militè a epi garanti retou 40,000 moun sa yo lakay yo pi vit posib,\" dapre sa Ministè Afè Etranjè Alman an ekri nan yon kominike. Li konsidere tou kòm \"inakseptab\" pwojè pou lame Izrayèl rete \"alontèm\" nan kan Jènin. Premye Minis Izrayèl la, Benjamin Netanyahu, mande jedi pou negosyatè izrayelyen yo ale nan vil Caire pou negosyasyon sou jan lagè nan Gaza a ka sispann, dapre sa biwo li fè konnen. \"Premye Minis Netanyahu mande delegasyon negosyatè yo pou yo vwayaje ale nan vil Caire jodi a (jedi) pou yo kontinye diskisyon yo,\" dapre sa biwo Premye Minis la deklare, san bay plis detay.  JERIZALÈM (AP) — Ofisyèl Izrayelyen ak Hamas yo di yo rive jwenn yon akò pou echanj kadav otaj ki mouri yo ak liberasyon plizyè santèn prizonye Palestinyen. Akò a, ki te fèt madi, kenbe trèv frajil la an plas pou omwen kèk lòt jou. Izrayèl te retade liberasyon 600 prizonye Palestinyen depi samdi pou pwoteste kont sa li rele move tretman otaj yo pandan liberasyon yo. Gwoup militan an di reta sa a se yon “vyolasyon grav” trèv la epi li deklare negosyasyon pou yon dezyèm faz pap posib jiskaske prizonye yo libere. Blokaj sa a te menase pou kraze trèv la. Men, nan fen jounen madi a, Hamas te anonse li te rive jwenn yon akò pou debloke enpas la. Sekretè Deta Ameriken an Marco Rubio lanse gwo bout tonton avètisman Samdi bay gwoup Hamas la. Li avèti gwoup la, lap \"detwi\" si li pa \"kontinye\" lage tout otaj li kenbe nan Strip Gaza a, li denonse tou lanmò yon fanmi Izraelyen ki te nan men mouvman islamis la. Sekretè Deta a te di sou X \"Tretman Hamas bay otaj yo, ki gen ladan asasina brital fanmi Bibas yo, montre kòman yo trete otaj sa yo yon fason ki sovaj e se yon lòt rezon ki fè nou di teworis sa yo dwe lage tout otaj yo imedyatman oswa yo dwe detwi,\" . TEL AVIV, Izrayèl (AP) — Lame Izrayelyèn di li idantifye rès kò de timoun otaj, men lòt kò Hamas te remèt pa manman ti mesye yo. Militan Hamas te remèt kat kò jedi pandan yon trèv nan lagè ki kòmanse depi plis pase 15 mwa. Izrayèl konfime youn nan yo se Oded Lifshitz, ki te gen 83 lane lè yo te kidnape l pandan atak Hamas la ki te kòmanse lagè a an 2023. Lame a di pita yo idantifye rès kò Ariel ak Kfir Bibas, men dènye kò a pa t manman yo, Shiri Bibas, ni okenn lòt otaj. Yo deklare echèk pou retounen kò kat otaj yo jedi se yon vyolasyon grav akò sispansyon lagè a. KHAN YOUNIS, Bann Gaza (AP) — Hamas remèt kò kat otaj Izrayelyen, pami yo yon manman ak de pitit li yo ki te gen lontan depi yo te konsidere yo mouri epi ki te vin tounen yon senbòl soufrans nasyon an apre atak 7 oktòb 2023 la. Gwoup militan an di li remèt kadav Shiri Bibas ak de pitit li yo, Ariel ak Kfir, ansanm ak Oded Lifshitz, ki te gen 83 lane lè yo te kidnape l. Kfir te pi piti otaj yo te pran jou sa a. Hamas deklare tou lè kat yo te mouri nan frap ayeryen Izrayèl yo. Militan yo te mete kat sèkèy nwa sou yon sèn nan Bann Gaza jedi, ak drapo toutotou, anvan yo te remèt yo bay Lakwa Wouj.  Sekretè Deta ameriken an, Marco Rubio, te di madi apre li te rankontre kont pati li a Ris nan Riyad ke relasyon ant Washington ak Moskou ta ka ranfòse si lagè nan Ikrèn te fini. Sekretè Deta ameriken an, Marco Rubio, te di madi apre li te rankontre tokay ris li a nan Riyad ke relasyon Washington ak Moskou ta ka ranfòse si lagè nan Ikrèn nan fini.  Msye Rubio di repòtè yo, \"opòtinite egziste pou nou kapab gen yon patenarya\" ak Larisi, men li te ajoute ke \"pou sa fèt, se ta apre konfli sa a.\" Msye Rubio di repòtè yo, \"opòtinite egziste pou nou kapab gen yon patenarya\" ak Larisi, men li te ajoute ke \"pou sa fèt, se ta apre konfli sa a.\" Nan menm chita pale sa a ak laprès, Marco Rubio te bay plis detay sou chita pale yo, li te deklare \"Bon, premye bagay m ta di sè ke nou antann nou sou kat prensip mwen panse ki enpòtan. Dabò, nou pral travay. Nou pral chwazi ekip nou yo, kap travay trè vit pou re-evalye fason misyon 2 peyi nou yo ap fonksyone nan Washington ak Moskou. Pou n ka kontinye vanse nan direksyon sa a, fòk nou gen enstalasyon diplomatik k ap opere e k ap fonksyone nòmalman.\" Load more ", "description": "Premye Minis Izrayèl la, Benjamin Netanyahu, rive nan tribinal Tel-Aviv pou l temwaye nan jijman li pou koripsyon. Netanyahu anba akizasyon pou koripsyon, fwod, ak abi konfyans nan twa dosye diferan, sa ki fè l vin premye Premye minis an fonksyon nan peyi a ki sibi yon jijman penal.", "domain": "www.voanouvel.com", "date": "2025-11-09 20:30:57", "url": "https://www.voanouvel.com/a/8005753.html", "image_url": null, "xglm_generated_text_wo_prompt": "inue this article with similar tone."}
{"title": "Administrasyon Trump Lan Elimine Plis Pase 83% nan Pwogram USAID yo", "text": "Print Sekretè Deta Ameriken an Marco Rubio sou kont X li deklare 83% nan pwogram ajans devlopman USAID yo, ki vo yon gwo pati nan èd imanitè mondyal la, pral elimine. Rubio ekri sou X poul di \"Aprè yon revizyon 6 semèn, nou deside elimine 83% nan pwogram USAID yo,\" pandan li ajoute \"plizyè milya dola\" te depanse san nesesite, san l pa bay yon chif presi. Pwogram USAID(Ajans Amerikèn pou Devlopman entènasyonal-la reprezante yon gwo pati nan èd imanitè mondyal la. Depatman Deta ki kwafe USAID, te anonse nan dat 26 fevriye pase a ke li vize kanpe finansman 92% pwogram ajans -la pou yo ka ekonomize 54 milya dola . Prezidan Donald Trump te siyen yon dekrè depi l tounen nan Lamezon Blanch 20 janvye 2025-la , ki mande pou jele asistans etranjè ameriken pou 90 jou pou yon re-evalyasyon pou wè si pwogram sa-yo ale nan sans Etazini Dabò a (America First). Desizyon sa pwovoke yon gwo chòk nan sektè imanitè-a e nan USAID.  ", "description": "Sekretè Deta Ameriken an Marco Rubio sou kont X li deklare 83% nan pwogram ajans devlopman USAID yo, ki vo yon gwo pati nan èd imanitè mondyal la, pral elimine.", "domain": "www.voanouvel.com", "date": "2025-11-09 20:30:59", "url": "https://www.voanouvel.com/a/8005492.html", "image_url": null, "xglm_generated_text_wo_prompt": "ontinue this article with similar tone."}
{"title": "Ajan Sèvis Sekrè Tire Sou Yon Moun ki te Gen Zam Sou li Toupre Mezon Blanch", "text": "Print Ajan Sèvis Sekrè yo, ki gen responsabilite pou pwoteje prezidan ameriken an, te tire sou yon nonm ki te zam sou li toupre Mezon Blanch nan lannwit samdi pou rive dimanch. Sa te rive pandan prezidan Donald Trump t ap pase fen semèn nan nan rezidans li, Mar-a-Lago, nan Florid, dapre sa yon pòtpawòl fè konnen. Sitwayen sa a te al pran swen lopital, men otorite yo pa bay detay sou eta sante li. Pat gen okenn ajan sèvis sekrè ki te viktim pandan ensidan sila a, dapre sa pòt pawòl ajans la, Anthony Guglielmi, te di sou X. Lapolis lokal te alète ajan sèvis sekrè yo sou prezans yon nèg ki gen entasyon pou li komèt \"swisid\" e ki te vwayaje soti Indiana pou vin Washington. Bò minwi konsa, yo te jwenn machin li estasyone toupre a nan yon lari ki tou pre Mezon Blanch la. Ajan yo te wè yon sitwayen ki sanble ak sispèk yo t ap chache a. Deklarasyon an kontinye pou l di, \"Pandan ajan yo t ap pwoche, sispèk la te lonje yon zam afe epi te gen konfwontasyon, e pèsonèl nou yo te tire sou li\". ", "description": "Ajan Sèvis Sekrè yo, ki gen responsabilite pou pwoteje prezidan ameriken an, te tire sou yon nonm ki te zam sou li toupre Mezon Blanch nan lannwit samdi pou rive dimanch.", "domain": "www.voanouvel.com", "date": "2025-11-09 20:31:00", "url": "https://www.voanouvel.com/a/8005406.html", "image_url": null, "xglm_generated_text_wo_prompt": "Continue this article with similar tone."}
{"title": "Prezidan Trump Deklare Washington ap Negosye ak 4 Achtè Potansyèl ki Enterese ak TikTok", "text": "Print 4 gwoup ap negosye ak otorite ameriken yo, pètèt yo pral gen posiblite pran tèt TikTok Ozetazini, ke gwoup chinwa Bytedance posede, e ke Donald Trump vle fòse l vann li. \"Nou ap negosye ak 4 gwoup diferan, e gen anpil lòt moun ki enterese,\" se deklarasyon Donald Trump ki t ap reponn yon kesyon sou TikTok yè dimanch la abò avyon Air Force One. \"Li ta ka\" posib pou n jwenn yon akò byento, dapre sa li ajoute, e li kwè 4 pwopozisyon yo \"bon\". 20 janvye, apèn envesti, Prezidan Donald Trump te bay ByteDance, konpayi Chinwa ki gen kontwòl TikTok la, yon delè 75 jou pou l vann aktivite ameriken li yo, sinon platfòm trè popilè sa a te sipoze entèdi Ozetazini, dapre yon lwa Kongrè a te vote ane pase. Men, dat limit la ta ka pwolonje. Plizyè moun sou liy nan, men sanble ByteDance pa enterese pou vann li. Pami pwojè ki sou lis la, se \"Pwojè Libète\" ke pwomotè byen imobilye ak pwopriyetè Olympique de Marseille Frank McCourt kreye. Start-Up Entèlijans atifisyèl “Perplexity AI”, bò kote pa li, voye yon pwopozisyon bay Bytedance pou fè yon sèl ak filyal ameriken TikTok la, ki ta ogmante valè rezo sosyal la pou piti ak 50 milya dola. Gen lòt pèsonalite ki montre enterè yo, pami yo gen enfliyansè MrBeast epi Steven Mnuchin, ki te minis Trezò pandan premye manda prezidan Donald Trump la. Mezon Blanch mansyone tou, lòt achtè potansyèl, tankou konpayi Microsoft, Oracle, ak Elon Musk, menm si Musk te deklare nan fen mwa janvye a, li pat fè okenn òf. lwa kont TikTok la, ki fonde sou sekirite nasyonal, te antre anvigè 19 janvye, e menm moman an, 170 milyon itilizatè TikTok Ozetazini yo pat gen aksè nan rezo sosyal la pou kèk èdtan. Apple ak Google te wetire sèvis la nan sistèm app mobil yo (konsa yo te anpeche mizajou ak nouvo telechajman), men li te tounen nan sistèm nan 13 fevriye apre minis Jistis la, Pam Bondi, te voye yon lèt pou asire yo. ", "description": "4 gwoup ap negosye ak otorite ameriken yo, pètèt yo pral gen posiblite pran tèt TikTok Ozetazini, ke gwoup chinwa Bytedance posede, e ke Donald Trump vle fòse l vann li.", "domain": "www.voanouvel.com", "date": "2025-11-09 20:31:01", "url": "https://www.voanouvel.com/a/8005258.html", "image_url": null, "xglm_generated_text_wo_prompt": "Continue this article with similar tone."}
{"title": "Marco Rubio Vwayaje Arabi Saoudit pou Rankontre Tokay Ikrenyen li", "text": "Print Sekretè Deta ameriken an, Marco Rubio, sou wout pou l al Arabi Saoudit dimanch pou l patisipe nan yon chita pale semèn sa a ak tokay Ikrenyen li , kèk jou apre Prezidan Donald Trump te pran desizyon pou l sispann èd militè pou Kiev. Chèf diplomasi Ameriken an pral nan Jeddah soti Lendi pou rive Mèkredi pou \"travay sou objektif prezidan (Trump) pou negosye pou mete fen nan lagè ant Larisi ak Ikrèn\", dapre sa Depatman Deta a di nan yon nòt pou laprès. Prezidan Ikrenyen an Vladimir Zelensky te anonse tou ke li ta pral Jeddah, menm jan ak anvwaye Ameriken Mwayen Oryan an Steve Witkoff. Donald Trump te di repòtè yo dimanch aswè abò avyon prezidansyèl Air Force One la \"Nou pral fè anpil pwogrè. Mwen panse sa ap fèt semèn sa a\"nan dosye Lagè Ikrèn nan. ", "description": "Sekretè Deta ameriken an, Marco Rubio, sou wout pou l al Arabi Saoudit dimanch pou l patisipe nan yon chita pale semèn sa a ak tokay Ikrenyen li , kèk jou apre Prezidan Donald Trump te pran desizyon pou l sispann èd militè pou Kiev.", "domain": "www.voanouvel.com", "date": "2025-11-09 20:31:02", "url": "https://www.voanouvel.com/a/8004824.html", "image_url": null, "xglm_generated_text_wo_prompt": "Continue this article with similar tone."}
{"title": "Nijerya: Yo Sispann Yon Senatè Fanm nan Apre li te Denonse yon Asèlman Seksyèl", "text": "Print Fanksyon yon senatè fanm nan peyi nijerya sispann apre li te plenyen pou asèlman seksyèl li di li te sibi nan men prezidan Sena a. Desizyon sa a te deklanche pwotestasyon ak kondanasyon nan mitan gwoup feminis yo. Senatè fanm Natasha Akpoti Uduaghan te akize Godswill Akpabio, prezidan Sena a, dèske li te fè l avans li pat vle, pandan yon entèvyou li te bay laprès nijeryan semènn pase a. Apre sa, li te depoze yon petisyon kont li. Jedi, yo sispann li pou 6 mwa, men yo jistifye sanksyon an ak yon lòt polemik ki te pete nan Sena a sou yon chanjman nan plasman syèj yo. Petisyon li te depoze pou asèlman seksyèl la te rejte pou rezon pwosedi. Akpoti Uduaghan deklare sa nan yon kominike li pibliye sou rezo sosyal yo. Li te deklare \"Sispansyon enjis mwen nan Sena Nijeryen an kraze prensip jistis, enpasyalite ak ekite,\" Sispansyon sa a rive kèk jou sèlman anvan Jounen Entènasyonal Fanm yo, ki selebre chak 8 mas. Pandan l tap pale sou ka asèlman seksyèl prezime sa, Akpoti Uduaghan di, Akpabio ki demanti akizasyon yo, te bloke plizyè fwa yon mosyon li tap eseye prezante nan Sena a, epi li te mare avansman mosyon an ak favè seksyèl. Nan yon entèvyou sou chèn televizyon Arise TV, senatris la deklare Akpabio te di l mosyon an ta ka pase si li \"pran swen\" li. \"Li te di apre sa... Ou ka benefisye anpil bagay si w pran swen m epi fè m kontan,\" senatris la deklare. Sou chanjman plasman syèj yo nan Sena a, ki te lakòz polemik la, Akpoti Uduaghan fè konnen sa te yon pyèj, yon konplo prezidan an te monte kont li. ", "description": "Fanksyon yon senatè fanm nan peyi nijerya sispann apre li te plenyen pou asèlman seksyèl li di li te sibi nan men prezidan Sena a.", "domain": "www.voanouvel.com", "date": "2025-11-09 20:31:04", "url": "https://www.voanouvel.com/a/8002761.html", "image_url": null, "xglm_generated_text_wo_prompt": "Continue this article with similar tone."}
{"title": "Tribinal Bay Lòd pou Lage Prezidan Kore di Sid Yoon pou l Ka Jije pou Lwa Masyal", "text": "Print SEOUL, KORE DI SID (AP) — Yon tribinal Kore di Sid bay lòd pou yo lage Prezidan Yoon Suk Yeol, ki te destitiye, lage nan prizon. Desizyon sa a pral pèmèt Yoon ale devan tribinal pou akizasyon rebelyon kont li. Yoon te arete epi akize nan mwa janvye paske li te mete lwa masyal padan yon tan tou kout nan fen ane pase. Odyans nan pwosè destitsyon li a devan Tribinal Konstitisyonèl la te fini nan fen fevriye, epi tribinal sa te dwe deside si l ap retire l ofisyèlman nan pòs la oswa reyenstale l. Tribinal Distri Santral Seoul la di li te aksepte demann Yoon pou yo lage l paske peryòd legal arestasyon li te ekspire anvan yo te mete l an akizasyon pou rebelyon an, an koneksyon ak lwa masyal li te dekrete nan fen janvye.  ", "description": "SEOUL, KORE DI SID (AP) — Yon tribinal Kore di Sid bay lòd pou yo lage Prezidan Yoon Suk Yeol, ki te destitiye, lage nan prizon. Desizyon sa a pral pèmèt Yoon ale devan tribinal pou akizasyon rebelyon kont li.", "domain": "www.voanouvel.com", "date": "2025-11-09 20:31:05", "url": "https://www.voanouvel.com/a/8002759.html", "image_url": null, "xglm_generated_text_wo_prompt": "ontinue this article with similar tone."}
{"title": "Biwo Federal Envestigasyon (FBI) Arete Yon Sòlda Ameriken ki Anba Akizasyon Kòmkwa li te Vann Lachin Enfòmasyon Sekrè", "text": "Print FBI a arete yon sòlda ameriken jedi, yo sispèk li te vann enfòmasyon sekrè bay Lachin, daprè sa Ministè Jistis la deklare. Lame ameriken di sa montre \"menas pèmanan k ap grandi\" sèvis ransèyman etranje yo poze. Jian Zhao, yon sèjan ki afilye ak 17 tyèm Brigad Atiri a epi ki responsab pou apwovizyònman ak lojistik, akize paske li te \"founi, transmèt, epi eseye transmèt\" enfòmasyon sekrè, \"ki gen ladan plizyè disk ki gen enfòmansyon ak detay sou sistèm (lans wòkèt miltip) Himars\" bay achtè ki pa idantifye nan Lachin, daprè akizasyon an. Himars se yon sistèm atiri ki pèmèt frape sou long distans. Vòl enfòmasyon yo te kòmanse nan mwa jiyè 2024 epi Zhao te resevwa omwen 15,000 dola pou sa. Li te enkilpe pa yon gran jiri pou sispisyon konplo, chache jwenn epi transmèt enfòmasyon sou defans nasyonal bay moun ki pa otorize, ansanm ak koripsyon ak vòl byen gouvènman an. FBI a te arete tou de lòt moun yo sispèk jedi: sòlda ameriken an sèvis Li Tian ak ansyen sòlda Ryoyu Duan. Yo sispèk yo te enplike nan vòl byen gouvènman an ak koripsyon.   ", "description": "FBI a arete yon sòlda ameriken jedi, yo sispèk li te vann enfòmasyon sekrè bay Lachin, daprè sa Ministè Jistis la deklare.", "domain": "www.voanouvel.com", "date": "2025-11-09 20:31:06", "url": "https://www.voanouvel.com/a/8002664.html", "image_url": null, "xglm_generated_text_wo_prompt": "ntinue this article with similar tone."}
